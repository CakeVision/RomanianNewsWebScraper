https://adevarul.ro/economie/cez-vanzare-a-devenit-premier-energy-furnizare-ce-2354867.html,"Premier Energy a anunţat finalizarea achiziţiei CEZ Vânzare, în urma căreia portofoliul regional de clienţi al întregului grup Premier Energy a urcat la 2,4 milioane de clienţi casnici şi non-casnici.

Potrivit unui comunicat al companiei, odată cu finalizarea achiziţiei, CEZ Vânzare primeşte o nouă identitate şi devine Premier Energy Furnizare.

Premier Energy a achiziţionat CEZ Vânzare la finalul anului 2023 de la fondul de investiţii australian Macquarie Asset Management, marcând cea mai importantă tranzacţie a anului între entităţi active pe piaţa de energie din România. Cu una dintre cele mai rapide creşteri din regiunea Europei Centrale şi de Sud-Est, grupul Premier Energy este reprezentat de trei verticale de business - furnizare şi distribuţie de gaze naturale, producţie, furnizare şi distribuţie de energie electrică şi producţie de energie de surse regenerabile (eolian şi solar).

Finalizarea tranzacţiei reprezintă un moment de referinţă pentru strategia de dezvoltare locală şi regională a grupului Premier Energy, un pas care duce grupul mai aproape de obiectivul său major anunţat, acela de a deveni o platformă energetică regională. De la finalul anului 2022, Premier Energy a devenit şi un jucător important în sectorul energiei regenerabile, prin achiziţii. Astfel, grupul îşi pregăteşte tranziţia către energie regenerabilă, ţinta setată pentru România fiind între 1,4 GW şi 1,6 GW în următorii trei ani.

""Vreau să mulţumesc tuturor pentru implicare pentru a finaliza cu succes această tranzacţie. Mergem mai departe cu o echipă solidă. După zece ani de experienţă în distribuţie şi furnizare pe piaţa gazelor naturale, Premier Energy a urcat în topul jucătorilor pe piaţa locală de profil şi îşi creează, pas cu pas, premisele pentru a deveni un lider al pieţei. Suntem jucătorul cu una dintre cele mai rapide creşteri în ultimii zece ani în regiunea Europei Centrale şi de Sud-Est. Prin achiziţii strategice, precum cea a CEZ Vânzare, ne consolidăm sinergiile din grup în jurul celor trei verticale de business"", a declarat Jose Garza, directorul general al Premier Energy Group.

Schimbarea proprietarului nu are niciun impact asupra conntractelor cu clienții

Strategia CEZ Vânzare rămâne concentrată pe furnizarea de energie electrică şi gaze naturale şi pe nevoile clienţilor noştri. Tranzacţia şi schimbarea proprietarului nu au niciun impact asupra prevederilor contractuale dintre companie şi clienţii săi, angajaţi, furnizori sau parteneri, precizează compania. De asemenea, echipa CEZ Vânzare rămâne neschimbată în perioada următoare.

""Mă bucur că am intrat într-o familie la fel de ambiţioasă, cu planuri de dezvoltare regională. Experienţa CEZ Vânzare de aproape două decenii pe piaţa locală, dublată de inovaţia şi dorinţa de creştere a celor de la Premier Energy ne duc într-o nouă etapă de dezvoltare pe noi toţi. Vom continua să fim acelaşi partener de încredere al comunităţii în care ne desfăşurăm activitatea, cu standarde subordonate unei strategii concentrate pe nevoile clienţilor noştri care ne-au fost alături ani de zile şi pentru aceasta le suntem recunoscători"", ţine să sublinieze Cornelia Szabo, directorul general al CEZ Vânzare, noul Premier Energy Furnizare.

Premier Energy PLC a fost asistată în procesul de due diligence şi în negocierea documentaţiei de achiziţie de echipa internă şi de avocaţii din cadrul Bohâlţeanu & Asociaţii.

Înfiinţată în 2007, Premier Energy operează ca distribuitor şi furnizor pe piaţa gazelor naturale din România, fiind al treilea mare jucător de profil. Totodată, Premier Energy deţine în România proiecte de energie verde/regenerabilă, cu o capacitate de peste 1.000 de MW, proiecte care sunt în proprietate, administrare sau sunt în curs de dezvoltare, şi care sunt împărţite în mod egal între proiecte eoliene şi fotovoltaice.

Cu o experienţă de 19 ani pe piaţa din România, CEZ Vânzare este principalul furnizor de electricitate în sud-vestul României, precum şi furnizor de gaze, având un portofoliu total de aproape 1,2 milioane de clienţi.

Premier Energy este furnizor de gaze pentru consumatori casnici şi non-casnici (din zona de retail, industrie, comerţ), operează şi deţine o reţea de distribuţie de gaz de peste 3.600 de km în zonele limitrofe capitalei, zona de sud şi de vest a ţării, cât şi în localităţi mai mici din partea de nord a României.

Compania reprezintă al treilea cel mai mare jucător din piaţa de profil.

Grupul Premier Energy este deţinut de fondul ceh de investiţii, Emma Capital, fondat de antreprenorul ceh Jiri Smejc, care exercită şi funcţia de director general al PPF, cel mai mare fond de investiţii din regiune, cu active de peste 14,5 miliarde de euro."
https://adevarul.ro/economie/grupul-cez-si-a-schimbat-denumirea-in-romania-cum-2353046.html,"CEZ a anunțat că, din 8 aprilie, are o nouă identitate care continuă misiunea începută în urmă cu 19 ani în România, evidențiind preocuparea Grupului pentru un viitor verde și pune în centrul tuturor acțiunilor beneficiul oamenilor, al comunităților și al întregii planete.

De luni, 8 aprilie, Grupul CEZ în România devine Grupul EVRYO.

„Suntem prezenți în România de 19 ani și producem energie verde cu cele mai mari capacități de generare private din țară. Distribuim energie într-un sfert de Românie, în regiunea Olteniei. Stăpânim forța creatoare a tehnologiei, o forță care schimbă acum lumea. Și credem că, dincolo de posibilitățile infinite ale tehnologiei, cea mai importantă formă de energie este energia oamenilor. De aceea, împreună, companiile din Grupul EVRYO creează energie pentru bine. Pentru binele tuturor.”, a declarat Ondrej Safar, CEO Grupul EVRYO

„Contextul zilelor noastre este marcat de schimbări rapide, continue. Azi trăim noi înșine o schimbare. Noul nostru nume exprimă realitatea de a fi un jucător important în producția de energie verde, cât și misiunea noastră de a lucra în beneficiul tuturor oamenilor: colegi, comunități, întreaga țară. Avem atât obiective clare de sustenabilitate și un target de zero emisii pentru anul 2040, cât și planuri concrete prin care acestea vor deveni realitate. Rămânem alături de oameni, de fiecare dintre ei și continuăm toate proiectele noastre.”, a adăugat Angelica Barbu, Chief People and Brand Officer EVRYO

Reunind companiile Distribuție Energie Oltenia, Ovidiu Development, Tomis Team, MW Team Invest, TMK Hydroenergy Power și EVRYO Power, Grupul EVRYO administrează și operează cel mai mare parc eolian operațional de pe uscat din România, produce energie verde prin sistemul hidroenergetic de lângă Reșița și operează primul sistem plutitor de energie solară fotovoltaică din România.

În același timp, pionieratul în producția de energie regenerabilă este completat de racordarea sistemului de distribuție a energiei electrice la standarde tehnologice moderne, care vin în sprijinul prosumatorilor. Prin compania Distribuție Oltenia, EVRYO gestionează și investește în rețeaua de distribuție care asigură alimentarea cu energie electrică pe un sfert din teritoriul țării, în regiunea Olteniei și a Munteniei.

Procesul de dezvoltare a strategiei de brand, noua identitate si campania de rebranding au fost realizate în colaborare cu agenția Rogalski Damaschin, partenerul de comunicare al grupului de 10 ani."
https://adevarul.ro/economie/premier-energy-preia-cez-vanzare-ce-trebuie-sa-2339315.html,"Premier Energy preia CEZ Vânzare. Ce trebuie să știe cei 1,4 milioane de clienți

Consiliul Concurenței analizează o importantă tranzacție prin care furnizorul de energie CEZ Vânzare, care deservește zona de sud-vest a României, a fost vândut.

Consiliul Concurenței analizează tranzacția prin care Premier Energy PLC, Cipru intenționează să preia compania CEZ Vânzare SA.

În România, companiile din Grupul Premier sunt active pe piața gazelor naturale, atât în calitate de distribuitor, cât și în calitate de furnizor, precum și pe piața activităților conexe distribuției de gaze naturale, respectiv: activități de branșare și debranșare de la rețea, mentenanța instalațiilor de racordare și extinderi de rețele de distribuție etc. Recent, grupul a devenit activ și pe piața energiei electrice din România, în calitate de producător de energie electrică, furnizor și trader.

CEZ Vânzare SA este furnizor de energie electrică în principal și, într-o mai mică măsură, de gaze naturale, având clienți în toate regiunile României, cu o activitate preponderentă de furnizare de energie electrică în sud-vestul țării.

CEZ Vânzare are un portofoliu de clienți casnici și industriali care depășește 1,4 milioane de clienți.

Premier Energy LPC desfăşoară activităţi de tip holding și controlează în mod direct şi indirect participaţii în diferite companii din România şi din Republica Moldova.

În România, Premier Energy deţine companiile Premier Energy SRL, Ligatne Gas SRL şi Premier Energy Trading SRL.

La finalul anului 2022, compania a achiziționat un parc eolian de 34 MW, iar la începutul lui 2023, a achiziționat Enex Renewable, unul dintre parcurile eoliene cu cele mai bune randamente din țară, portofoliu administrat prin intermediul Alive Capital, parte din grupul Premier Energy. Capacitatea de producție de energie din surse regenerabile a Premier Energy ajunge astfel la 50 MW, pe lângă portofoliul de 700 MW aflați în administrare.

În decembrie 2023, Premier Energy, controlată de omul de afaceri ceh Jiří Šmejc, directorul PPF, cel mai mare fond de investiții din regiune, anunța că va cumpăra CEZ Vânzare de la fondul australian de investiții Macquarie Asset Management.

Tranzacția intră în vigoare după finalizarea tuturor procedurilor legale și comerciale necesare. CEZ Vânzare va rebranduit cu numele noului proprietar, care va prelua și cei 1,4 milioane de clienți.

Până la finalizarea tranzacției, „clienții CEZ Vânzare sunt invitați să utilizeze aceleași canale de comunicare pentru orice aspect legat de operațiunile companiei”."
https://adevarul.ro/economie/tentativa-de-frauda-prin-sms-in-numele-unui-2278219.html,"Furnizorul de energie și gaze naturale CEZ Vânzare avertizează asupra unor tentative de fraudă efectuate în numele său, prin transmiterea unor SMS-uri care conțin link-uri periculoase.

Furnizorul de energie electrică şi gaze naturale CEZ Vânzare îşi atenţionează clienţii să acorde atenţie sporită mesajelor primite prin SMS de la persoane care pretind că ar fi din partea companiei.

Potrivit unui comunicat de presă AL COMPANIEI, orice mesaj text (SMS) venit din partea CEZ Vânzare conţine numele companiei, ca expeditor, fiind specificat şi codul de client, cât şi suma exactă restantă de plată.

În acest context, pentru a evita situaţiile neplăcute, CEZ Vânzare sfătuieşte clienţii să acorde atenţie sporită mesajelor prin care sunt informaţi că: vor rămâne fără energie electrică sau gaze naturale ca urmare a neachitării facturii către CEZ Vânzare; furnizorul CEZ Vânzare şi-a schimbat denumirea care coincide cu cea a altor furnizori de energie electrică/gaze naturale din piaţă; preţurile şi clauzele contractuale deja agreate se modifică; partea de contractare/recontractare a clienţilor se desfăşoară prin intermediul unor parteneriate cu alţi furnizori de energie electrică/gaze naturale cunoscuţi, din piaţă.

""Clienţii nu trebuie să acceseze linkurile din anexa mesajelor, furnizorul CEZ Vânzare nu utilizează linkuri pentru efectuarea plăţii, se foloseşte aplicaţia My CEZ disponibilă în Google Play şi App Store"", avertizează compania.

În cazul vizitelor persoanelor care pretind a fi din partea companiei, persoanele în cauză prezintă legitimaţii şi ordine de serviciu, prezintă foarte clar scopul vizitelor şi conţinutul documentelor prezentate, iar acestea din urmă includ informaţiile de identificare ale furnizorului CEZ Vânzare, logo-ul companiei, canalele oficiale de comunicare, care pot fi comparate cu informaţiile din facturile de energie electrică şi gaze naturale CEZ Vânzare, pentru un plus de certitudine.

""În cazul în care există suspiciuni în ceea ce priveşte autenticitatea mesajului, recomandăm verificarea acestuia direct cu furnizorul. Orice mesaj provenit de la o altă sursă decât cele menţionate mai jos poate reprezenta o formă de activitate infracţională care are ca scop obţinerea unor date confidenţiale, cum ar fi date de acces pentru aplicaţii de tip bancar sau informaţii referitoare la carduri de credit"", se menţionează în comunicat."
https://adevarul.ro/economie/un-furnizor-de-energie-permite-doar-plata-cu-2232503.html,"Un furnizor de energie permite doar plata cu cardul în Centrele de Relații cu Clienții

Un furnizor de energie a anunțat joi că va permite doar plata cu cardul a facturilor în Centrel de Relaţii cu Clienţii și că va retrage în l luna aceasta toate terminalele de plată în numerar.

""Terminalele QIWI de încasare a plăţilor prin numerar din incinta Centrelor de Relaţii cu Clienţii CEZ Vânzare vor fi retrase din centre în luna ianuarie"", se menţionează în comunicat.

Astfel, clienţii CEZ Vânzare vor avea în continuare la dispoziţie canalele tradiţionale de plată.

Plăţile facturilor CEZ Vânzare în numerar pot fi efectuate în continuare la: terminalele de încasare QIWI, punctele Westaco Express din staţiile OMV, staţiile Petrom selectate şi în magazinele Orange, la sediul băncilor BRD, BCR, Unicredit Bank, CEC Bank, Garanti Bank, Banca Centrală Cooperatistă Creditcoop, la centrele Un-doi Centru de plăţi, prin intermediul Pay Point.

Contul de client My CEZ rămâne, de asemenea, un serviciu util pentru clienţii CEZ Vânzare, astfel încât aceştia să aibă la dispoziţie 24/7 toate informaţiile necesare despre contractul de energie electrică şi gaze naturale.

CEZ Vânzare este firma de furnizare deţinută de grupul ceh CEZ în România, care a fost cumpărată, odată cu toate celelalte active (distribuţia, parcul eolian din Dobrogea, microhidrocentralele din Caraş) de către Macquarie Infrastructure and Real Assets (MIRA), într-o tranzacţie totală de 4,7 miliarde de lei.

CEZ Vânzare are circa 1,38 milioane de clienţi casnici şi comerciali.

În data de 31 martie 2021, CEZ Vânzare a fost achiziționată de fondurile administrate de Macquarie Asset Management (MAM), parte a Grupului Macquarie din Australia.

MAM este cel mai mare administrator de infrastructură la nivel internațional și este parte din Macquarie Group, aflat în top 10 companii din Australia în funcție de capitalizarea de piață. MAM are în portofoliul său de investiții 12.5 GW în capacități de energie regenerabilă și mai mult de 200 000 km de rețele de distribuție a energiei electrice din Australia, Austria, Finlanda, Spania și Statele Unite ale Americii."
https://adevarul.ro/stiri-locale/bucuresti/peste-2000-de-blocuri-fara-apa-si-caldura-din-2398441.html,"Peste 2.000 de blocuri fără apă și căldură din cauza unei avarii

Mii de blocuri din trei sectoare au rămas fără apă caldă și căldură. Jumătate din acestea au rămas fără agent termic din cauza unei avarii uriașe produse pe Magistrala Grivița, Șoseaua Grozăvești.

Termoenergetica a transmis miercuri că 1100 de blocuri au rămas fără apă caldă și căldură, iar avaria se anunțase că va fi remediată până astăzi, 31 octombrie, ora 23.30. Conducta de la care a pornit avaria a fost montată în anul 1969, adică acum 55 de ani.

Potrivit comunicatului transmis de Termoenergetica, sunt afectate următoarele zone:

- Bulevardele Iancu de Hunedoara şi Banu Manta;

- Şoseaua Nicolae Titulescu;

- Calea Dorobanţi;

- Calea Floreasca;

- Strada Nicolae Caramfil;

- Calea Griviţei din Sectorul 1;

- Şoseaua Ştefan cel Mare din Sectorul 2;

- Strada Nicolae Filimon;

- Calea Giuleşti;

- Bulevardul Constructorilor;

- Complexul studenţesc Regie din Sectorul 6 al Capitalei.

„Acum o săptămână am avut tot cinci zile întreruptă, și n-a durat decât câteva zile și s-a întrerupt din nou apa caldă a trebuit să ne încălzim singuri și să facem singuri rost de apă caldă”, spune un bucureștean, potrivit ProTV.

În astfel de situații, bucureștenii care au aplicația mobilă Termoalert, sunt notificați atunci când apare o avarie și pot urmări în timp real stadiul lucrărilor.

În 2024, din cei 70 de km de conductă promiși, doar 50 de km au fost până la urmă modernizați. La momentul actual, peste 9.000 de blocuri din București depind de rețeaua publică de încălzire."
https://adevarul.ro/stiri-locale/bucuresti/peste-1000-de-blocuri-din-capitala-vor-ramane-2398243.html,"Peste 1.000 de blocuri din Capitală vor rămâne fără apă caldă și căldură. Ce străzi sunt afectate

Peste 1000 de blocuri vor rămâne fără apă caldă și căldură din cauza unei avarii produse pe Magistrala Griviţa, pe Şoseaua Grozăveşti, anunță miercuri compania Termoenergetica, conform ProTV.

Potrivit companiei municipale, furnizarea agentului termic va fi oprită până pe 31 octombrie, ora 23:30. Avaria s-a produs pe Șoseaua Grozăvești, în zona Grădinii Botanice, pe coducta cu diametrul de 1000mm.

Potrivit comunicatului transmis de Termoenergetica, sunt afectate următoarele zone:

- Bulevardele Iancu de Hunedoara şi Banu Manta;

- Şoseaua Nicolae Titulescu;

- Calea Dorobanţi;

- Calea Floreasca;

- Strada Nicolae Caramfil;

- Calea Griviţei din Sectorul 1;

- Şoseaua Ştefan cel Mare din Sectorul 2;

- Strada Nicolae Filimon;

- Calea Giuleşti;

- Bulevardul Constructorilor;

- Complexul studenţesc Regie din Sectorul 6 al Capitalei.

Au fost deja începute, în regim de urgenţă, manevrele de sectorizare, închidere şi golire a conductei, apoi cele de aerisire. Ulterior, vor fi efectuate sudurile pentru reparaţia avariei şi încărcarea magistralei.

În același timp cu reparațiile, se efectuează lucrări la rețeaua de apă caldă în trei sectoare ale Capitalei, iar unele dintre ele vor fi finalizate pe 31 octombrie sau 1 noiembrie.

Bucureștenii pot urmări în timp real stadiul lucrărilor sau dacă sunt afectați de avarie cu ajutorul aplicației Termoalert, lansată de Termoenergetica acum trei ani."
https://adevarul.ro/stiri-locale/bucuresti/sute-de-blocuri-din-trei-sectoare-ale-capitalei-2397655.html,"Sute de blocuri din trei sectoare ale Capitalei rămân fără apă caldă. Cât durează lucrările

Termoenergetica anunță lucrări în sectoarele 3, 4 și 6 ale Capitalei. Aceste intervenții constau în reparaţii, pentru reducerea pierderilor şi a riscului de producere a unor alte disfuncţionalităţi.

„Este important de subliniat faptul că până la temperaturi exterioare constante, fluctuaţiile de temperatură, respectiv diferenţele de temperatură între zi şi noapte, impun efectuarea unor manevre tehnice în reţea, care în unele cazuri provoacă avarii în sistem.

În prezent, lucrările de reabilitare a reţelei primare segmentează magistralele, existând tronsoane noi de conductă intercalate cu tronsoane de conductă veche. Pe măsură ce proiectul de modernizarea a reţelei de termoficare va avansa, funcţionarea sistemului de termoficare va avea rezultate directe în creşterea confortului termic pentru toţi clienţii”, transmite compania într-un comunicat citat de Agerpres.

Potrivit Termoenergetica, vor fi efectuate lucrări în următoarele zone:

1. În zona bulevardului Camil Ressu din Sectorul 3 se vor executa lucrări de modernizare care impun sistarea furnizării agentului termic către 4 puncte termice (42 blocuri) până în data de 1 noiembrie, ora 23,00.

Intervenţia este necesară pentru asigurarea unui nou front de lucru pentru continuarea lucrărilor de modernizare pe perioada sezonului rece, fără afectarea consumatorilor, în cadrul proiectului POIM. Această porţiune de reţea are aproape 60 de ani de funcţionare.

2. În zona bulevardului Nicolae Grigorescu şi a străzii Constantin Brâncuşi din Sectorul 3 se vor executa lucrări de reparaţie a conductelor, care impun sistarea furnizării agentului termic pentru încălzire şi apă caldă către 9 puncte termice (86 blocuri) până în data de 30 octombrie, ora 23,00.

Această porţiune de reţea are peste 60 de ani de funcţionare;.

3. În zona bulevardului Nicolae Grigorescu din Sectorul 3 se vor executa lucrări de reparaţie a conductelor care impun sistarea furnizării agentului termic pentru încălzire şi apă caldă către 15 puncte termice (196 blocuri) până în data de 31 octombrie, ora 23,00.

Această porţiune de reţea are 22 de ani de funcţionare;.

4. În zona străzii Reşiţa din Sectorul 4 se vor executa lucrări de întregire a conductei şi de integrare a racordurilor pentru câteva obiective, în cadrul proiectului POIM, care impun sistarea furnizării agentului termic pentru încălzire şi apă caldă către 13 puncte termice (166 blocuri) şi 5 agenţi economici din 29 octombrie până în data de 1 noiembrie.

Printre obiectivele avute în vedere de efectuarea intervenţiilor se numără integrarea racordurilor punctelor termice Almaşu Mare şi Huedin, precum şi cel al Şcolii Generale nr.165. Această porţiune de reţea având are 50 de ani de funcţionare;.

5. În zona bulevardului Timişoara din Sectorul 6 se vor executa lucrări de înlocuire a unor porţiuni de conducte, vane cu diametrul de 125mm şi vane de racord cu diametrul de 200 mm, aferente punctului termic 12/4.

Aceste lucrări impun sistarea furnizării agentului termic pentru încălzire şi apă caldă către 2 puncte termice (29 blocuri) până în data de 29 octombrie, ora 23,00. Această porţiune de reţea având aproape 40 ani de funcţionare.

Cum urmărim lucrările

Compania municipală Termoenergetica a lansat acum trei ani apliacția mobilă Termoalert. Astfel, bucureștenii pot urmări în timp real starea sistemului de termoficare și a punctelor termice de care aparțin.

Aceștia sunt anunțați printr-o notificare dacă există avarii sau sunt lucrări la punctul termic de unde primesc căldura și când vor fi remediate."
https://adevarul.ro/stiri-locale/bucuresti/de-ce-inca-sunt-reci-caloriferele-din-capitala-2396684.html,"De ce încă sunt reci caloriferele din Capitală. Explicațiile date de Termoenergetica București

Compania Municipală Termoenergetica București (CMTEB) a anunțat miercuri că procesul de furnizare a agentului termic pentru încălzire a început conform programului stabilit și se va face treptat.

Potrivit unui comunicat, CMTEB va dispune o pornire graduală a surselor de furnizare a agentului termic, tocmai pentru a sigura o distribuție optimă a căldurii în toată rețeaua din București. Compania a precizat că, din cauza dimensiunilor mari ale sistemului de termoficare și a faptului că unele asociații de proprietari/locatari nu au deschis încă circuitul de încălzire, furnizarea agentului termic se face treptat.

”Luni s-a solicitat dublarea debitului şi a sarcinii termice pentru cele două centrale Elcen aflate în funcţiune. Începând cu data de 22 octombrie, s-a solicitat pornirea CTE Progresu, iar miercuri, s-a solicitat pornirea CTE Grozăveşti, pentru data de 24 octombrie”, a mai transmis compania.

Compania a mai adăugat că vor efectua manevre de echilibrare hidraulică. În urma acestora, este posibil ca unele zone, în special Sectoarele 4 şi 5, să funcţioneze deficitar până când centralele vor intra în regim de funcţionare şi agentul termic va fi distribuit şi la cel mai îndepărtat punct termic.

Potrivit acesteia, în prezent, nu există probleme tehnice majore în sistemul de termoficare.

”Echipele CMTEB vor acorda asistenţă asociaţiilor de proprietari/locatari care doresc să deschidă circuitul de încălzire pentru a beneficia de confort termic. Clienţii au la dispoziţie informaţii prin mesajele preînregistrate la numărul de telefon 031.9442 sau la numărul de telefon gratuit - 0800.820.002, precum şi prin aplicaţia Termoalert”, a mai adăugat Termoenergetica."
https://adevarul.ro/stiri-interne/educatie/studentii-de-la-caminele-din-regie-vor-primi-apa-2396495.html,"Studenții de la căminele din Regie vor primi apă caldă și căldură peste cinci zile, după două săptămâni de coșmar

Compania Municipală Termoenergetica București (CMTB) a transmis că vor funiza apă caldă și căldură în căminele din campusul Regie, peste cinci zile. Studenții au stat două săptămâni fără aceste condiții minime de locuire.

Într-un răspuns dat către Edupedu.ro, Termoenergetica a transmis că în termen de cinci zile, studenții cazați în campusul Regie vor primi apă caldă și căldură. În același mesaj, compania a explicat că lucrările de reparație care alimentează căminele sunt întârziate din cauza unor avize speciale necesare pentru accesul pe proprietăți private și din partea autorităților care desfășoară cercetări în zonă, dar nu au precizat în ce constă mai exact aceste cercetări.

Termenul de cinci zile ar putea fi modificat, în caz de apar complicații în timpul lucrărilor. Termoenergetica a decis să monteze o conductă ocolitoare provizorie, care ar urma să înlocuiască temporar traseul avariat.

„Pentru a interveni în galeria de termoficare, care se află în perimetrul închis pentru cercetări ar fi necesară operatiunea de decopertare a carosabilului care ar îngreuna finalizarea lucrărilor. Pe cale de consecință, s-a decis montarea unei rute ocolitoare provizorie a acestui perimetru, cu o conductă de același diametru”, a transmis CMTB pentru Edupedu.ro.

Studenții, cazați în căminele Politehnica București (UNSTPB), au au stat fără apă caldă de pe 9 octombrie, când o stradă din apropierea campusului s-a surpat și au fost afectate conductele subterane. Politehnica are 13.000 de locuri de cazare repartizate în campusurile Regie (26 de cămine) și Leu (două cămine, A și C)."
https://adevarul.ro/stiri-locale/bucuresti/a-inceput-nicusor-dan-a-confirmat-ca-a-pornit-2396171.html,"De luni, 21 octombrie, Termoenergetica a început furnizarea agentului termic către bucureşteni.

Temperaturile scăzute din ultimele zile au determinat furnizorul de termoficare din Bucureşti să înceapă distribuirea căldurii către bucureşteni. Informaţia a fost confirmată, luni, de primarul general al Capitalei, Nicuşor Dan, în cadrul unei conferinţe de presă, la care a fost întrebat când va începe distribuirea de agent termic în Bucureşti.

„A început. Conform legii, în momentul în care avem trei nopţi, începem furnizarea agentului termic”, a spus Nicuşor Dan.

De asemenea, edilul-şef le-a dat asigurări bucureştenilor că, deşi pe parcursul iernii este posibil să mai apară probleme, acestea vor fi mai puține în comparație cu anul trecut, mai ales în zonele în care conducta a fost schimbată, potrivit Antena3.

„Pe parcursul iernii vor fi probleme, dar vor fi ceva mai puține decât iarna trecută. Deci, avem o ameliorare de la iarnă la iarnă şi o să mai fie probleme.

În zonele în care noi am schimbat, de exemplu, anul ăsta, la 1 septembrie, eram la 45 de kilometri conductă magistrală schimbată. Probabil că până la sfârşitul anului o să fim la cei 70.

În toate zonele în care conducta este nouă, eliminăm avariile. De exemplu pe Mihai Bravu am avut anul trecut aproximativ 60 de avarii, acelea nu vor mai fi, deoarece conducta este nouă”, a ţinut să precizeze Nicuşor Dan.

Anul trecut, la sistemul de încălzire centralizată din Capitală erau racordate 562.000 de apartamente, ceea ce corespunde înseamnă aproximativ 8.200 de blocuri și 320 de imobile, adică mai mult de jumătate din cele 1,05 milioane de locuințe din Capitală. De asemenea, aproximativ 4.900 de instituții, obiective sociale și agenți economici sunt conectate la acest sistem.

Vă reamintim că în iarna 2023/2024, prețul pentru încălzire pentru cei conectați la sistemul centralizat a fost de 330 de lei/Gcal fără TVA, adică aproximativ 346 lei/Gcal cu TVA."
https://adevarul.ro/stiri-locale/bucuresti/termoenergetica-incepe-probele-la-sistemul-2395388.html,"Compania Municipală Termoenergetica Bucureşti a transmis un comunicat în care anunţă că încep probele la sistemul centralizat de încălzire din Bucureşti.

Potrivit unui comunicat transmis joi Agerpres, în cursul nopţii de vineri spre sâmbătă vor începe probele la cald pentru consumatorii urbani din Capitală. Ele se vor desfăşura progresiv, din cauza dimensiunilor sistemului de termoficare şi stării conductelor, dar şi a lucrărilor care încă se desfăşoară în diverse zone ale Capitalei.

„Acestea vor fi realizate în principal noaptea, având în vedere prognoza meteo din următoarele zile, care indică temperaturi în scădere. Este important de subliniat faptul că, în sezonul rece, vor fi continuate doar acele lucrări pentru care pot fi realizate provizorate, astfel încât furnizarea agentului termic pentru căldură către clienţi să nu fie afectată. Aceste probe sunt menite să asigure echilibrul hidraulic al sistemului de termoficare şi să verifice funcţionalitatea traseelor de alimentare”, a transmis Termoenergetica.

De asemenea, operatorul de termoficare atrage atenţia asociaţiilor de proprietari că au obligaţia de a se asigura că instalaţiile interioare proprii (de alimentare cu energie termică) sunt în stare de funcţionare şi că sunt finalizate lucrările din interiorul imobilelor, inclusiv operaţiunile de aerisire a caloriferelor din apartamente.

Asociaţiile care doresc amânarea furnizării pot solicita acest lucru în scris, prin reprezentanţii legali, la registratura instituţiei din strada Cavafii Vechi nr.15, la secţiile de termoficare de sector, sau prin e-mail la adresa relatii@cmteb.ro, mai precizează Termoenergetica.

Anul trecut, la sistemul de încălzire centralizată din Capitală erau racordate 562.000 de apartamente, ceea ce corespunde înseamnă aproximativ 8.200 de blocuri și 320 de imobile, adică mai mult de jumătate din cele 1,05 milioane de locuințe din Capitală. De asemenea, aproximativ 4.900 de instituții, obiective sociale și agenți economici sunt conectate la acest sistem.

Vă reaminti că în iarna 2023/2024, prețul pentru încălzire pentru cei conectați la sistemul centralizat a fost de 330 de lei/Gcal fără TVA, adică aproximativ 346 lei/Gcal cu TVA."
https://adevarul.ro/stiri-locale/bucuresti/termoenergetica-incepe-incarcarea-cu-apa-si-2388769.html,"Termoenergetica începe încărcarea cu apă şi probele de presiune la instalaţiile interioare

Compania Municipală Termoenergetica București (CMTEB) anunță că, miercuri, 18 septembrie 2024, începe încărcarea cu apă a instalaţiilor de alimentare cu energie termică, concomitent cu efectuarea probelor de presiune la instalațiile interioare.

Acţiunile sunt necesare în vederea pregătirii reţelei de termoficare pentru noul sezon de încălzire 2024 -2025.

„Rugăm clienții companiei să se asigure că lucrările la instalaţiile interioare din imobile vor fi finalizate în timp util, astfel încât să fie evitate incidentele (inundaţii în apartamente sau în subsolurile blocurilor) ce pot apărea odată cu încărcarea acestora. Vă reamintim că este obligația asociaţiilor de proprietari de a se asigura că instalaţiile interioare proprii (de alimentare cu energie termică) sunt în stare de funcţionare şi că sunt finalizate lucrările din interiorul imobilelor”, precizează Termoenergetica.

Nu vor mai putea fi efectuate debranșări

Compania va anunța ulterior data exactă la care va începe începerea furnizării agentului termic pentru încălzire, „după îndeplinirea condițiilor legale, conform prevederilor H.G.nr.425/1994, modificată prin H.G. nr.337/ 2018”.

„Totodată, vă comunicăm că, potrivit prevederilor articolului 30, alineatul (4) din Legea nr. 325/2006 a serviciului public de alimentare cu energie termică, publicată în Monitorul Oficial nr.651/27.07.2006, debranşarea instalaţiilor interioare de încălzire şi/sau pentru apă caldă ale consumatorilor de energie termică dintr-un condominiu nu poate fi efectuată pe parcursul sezonului de încălzire”, anunță compania.

Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute:

„Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert. Ne cerem scuze pentru disconfortul creat și vă mulțumim pentru înțelegere!”, mai transmite CMTEB."
https://adevarul.ro/stiri-locale/bucuresti/avarie-majora-la-sistemul-de-termoficare-din-2384212.html,"Avarie majoră la sistemul de termoficare din Capitală. ELCEN vine cu precizări

Serviciul de comunicare din cadrul ELCEN a venit cu câteva clarificări în urma avariei produse în rețeaua de termoficare operată de Termoenergetica.

UPDATE

În urma informațiilor apărute în spațiul public privind avaria produsă în rețeaua de termoficare operată de Termoenergetica, ELCEN a făcut următoarele precizări:

- Avaria s-a produs în rețeaua de termoficare operată de Termoenergetica București.

- Nu exista nicio avarie la CET Progresu, aparținând ELCEN.

- Responsabilitatea privind sistarea apei calde în mai multe zone din București ca urmare a producerii avariei intră exclusiv în sarcina Termoenergetica.

- Oprirea forțată a CET Progresu este o consecință a incapacității tehnice a Termoenergetica de a asigura parametrii minimi necesari functionarii corespunzătoare a centralei termoelectrice Progresu.

- CET Progresu va fi repornită mâine dimineață, dacă vor fi asigurate condițiile tehnice care să permită funcționarea în siguranță a agregatelor.

- Consumatorii din București nu sunt racordați la CET Progresu (ELCEN). Aceștia au o relație contractuala exclusiv cu Termoenergetica. ELCEN produce si livreaza agent termic pana la limita (gardul) celor 4 CET-uri pe care le deține. Termoenergetica preia agentul termic de la ELCEN și îl furnizează sub forma de apă caldă menajeră la consumatori.

Știre inițială

Marți după-amiază, la ora 16:30, doar 51% din sistemul de termoficare din Capitală se afla în stare de funcționare normală, potrivit Hotnews.

Mai exact, o treime din imobilele din Capitală nu aveau apă caldă (2.996, din totalul de 9.283 imobile), iar în cazul a 1.542 de imobile funcționarea serviciului de furnizare a apei calde era deficitară.

Potrivit hărții de pe site-ul Termoenergetica, avarii erau în toate sectoarele.

Electrocentrale București (Elcen), producătorul de agent termic din Capitală, a anunțat că a oprit forțat CET Progresu marți la ora 14:20, din cauza unei avarii survenite în jurul orei 13:00 în rețeaua de termoficare operată de Termoenergetica București.

„Avaria produsă în rețeaua de termoficare a avut repercusiuni și asupra instalațiilor din CET Progresu.

Deși echipele ELCEN au făcut toate eforturile de a menține centrala în funcțiune, Termoenergetica nu a reușit să asigure sarcina termică minimă, ceea ce a condus la oprirea forțată a CET Progresu”, au arătat reprezentanții Elcen, pe pagina de Facebook.

Potrivit acestora, CET Progresu nu poate opera din punct de vedere tehnic sub parametrii minimi de funcționare, întrucât această situație presupune un regim de funcționare anormal, extrem de periculos, ce poate conduce la avarierea gravă a echipamentelor energetice din cadrul centralei, cu risc major de indisponibilizare a acestor agregate și impact critic asupra activității ELCEN.

CET Progresu va rămâne închisă până când Termoenergetica va lua toate măsurile tehnice și organizatorice care se impun pentru a asigura sarcina termică minimă corespunzătoare unui regim de funcționare acceptabil, se mai arată în postare."
https://adevarul.ro/stiri-locale/bucuresti/sute-de-blocuri-vor-ramane-fara-apa-calda-in-2382588.html,"Compania Municipală Termoenergetica Bucureşti (CMTEB) S.A. anunţă oprirea apei calde la sute de blocuri situate în toate sectoarele Capitalei, pentru efectuarea unor lucrări de înlocuire, modernizare şi de reparaţii pe conductele reţelei termice.

Potrivit unui comunicat al CMTEB, transmis luni, finalizarea lucrărilor este cuprinsă între 20 şi 23 august, în funcţie de complexitatea acestora, care este în directă legătură cu starea de degradare a conductelor cu o vechime de până la 47 de ani.

„Pe măsură ce lucrările sunt finalizate şi ruta de alimentare cu agent termic permite furnizarea agentului termic, punctele termice sunt repuse în funcţiune mai repede decât termenul estimat”, precizează sursa citată.

Vor fi efectuate intervenţii: între străzile Făurei şi Băiculeşti din Sectorul 1. Se vor executa lucrări de înlocuire a conductelor, care impun sistarea furnizării agentului termic primar către 26 de module până în data de 20 august 2024, ora 9,00. Anul de punere în funcţiune a conductei din această zonă este 2010; între Bulevardul Buzeşti şi intersecţia cu Piaţa Victoriei din Sectorul 1. Se vor executa lucrări de înlocuire a conductei, care impun sistarea furnizării agentului termic primar către 3 puncte termice (8 blocuri) până în data de 21 august 2024, ora 9 00. Anul de punere în funcţiune a conductei din această zonă este 1980; în zona Bulevardului Lacul Tei şi a străzii Judeţului din Sectorul 2. Se vor executa lucrări de modernizare în cadrul proiectului „Reabilitarea reţelei primare de termoficare aferenta Magistralei II Sud - Lot 5 - Obiectiv 5” şi lucrări de reparaţie a conductelor, care impun sistarea furnizării agentului termic pentru apă caldă către 21 puncte termice (215 blocuri) până în data de 23 august 2024 - ora 23,00. Anul de punere în funcţiune a conductei din această zonă este 1978.

Alte lucrări vizează: zona străzilor Torentului şi Baicului din Sectorul 2. Se vor executa lucrări de reparaţie a conductelor, care impun sistarea furnizării agentului termic pentru apă caldă către 4 puncte termice - (102 blocuri) până în data de 23 august 2024 - ora 23,00. Anul de punere în funcţiune a conductei din această zonă este 1977; în zona Bulevardului 1 Decembrie 1918 şi a străzii Liviu Rebreanu din Sectorul 3. Se vor executa lucrări de reparaţie a conductelor, care impun sistarea furnizării agentului termic pentru apă caldă către 12 puncte termice (168 blocuri) până în data de 23 august 2024 - ora 23.00. Anul de punere în funcţiune a conductei din această zonă este 1977; în zona intersecţiei Pieţei Eroii Revoluţiei cu Bulevardul Pieptănari din Sectorul 4. Se vor executa lucrări de reparaţie a conductelor, care impun sistarea furnizării agentului termic pentru apă caldă către 10 puncte termice (89 blocuri) până în data de 22 august 2024, ora 23,00. Anul de punere în funcţiune a conductei din această zonă este 1992.

Vor mai fi efectuate lucrări în: zona străzilor Sergent Nuţu Ion Sebastian şi Buzoieni din Sectorul 5. Se vor executa lucrări de reparaţie a conductelor, care impun sistarea furnizării agentului termic pentru apă caldă către 48 puncte termice, (743 blocuri) din 20 august până în data de 23 august 2024, ora 23.00. Anul de punere în funcţiune a conductei din această zonă este 1984, racordul punctului termic „8 Rasa”, în strada Răsăritului din Sectorul 6. Se vor executa lucrări de înlocuire a conductei, care impun sistarea furnizării agentului termic pentru prepararea apei calde către punctul termic (16 blocuri) până în data de 21 august 2024, ora 23,00. Anul de punere în funcţiune al conductei corespunzătoare racordului menţionat este anul 1978, reţeaua termică primară din Strada Băiceni din Sectorul 6. Se vor executa lucrări de înlocuire a unor vane cu diametrul de 250 mm în căminul ""CT11 Micro 1"", care impun sistarea furnizării agentului termic pentru prepararea apei calde către un punct termic (17 blocuri) până în data de 20 august 2024, ora 23,00.

Totodată, mai sunt vizate: Bulevardul Timişoara, Sectorul 6. Se vor executa lucrări de remediere a unei avarii, care impun sistarea furnizării agentului termic pentru prepararea apei calde către două puncte termice (21 de blocuri), 5 module şi Grădiniţele 272 şi 57, Liceul Moisil, precum şi Policlinica Drumul Taberei în perioada cuprinsă între 21 august, ora 8,00 până în data de 23 august 2024, ora 23,00. Anul de punere în funcţiune a conductei corespunzătoare tronsonului menţionat este anul 1977; în zona Crângaşi din Sectorul 6. Se vor executa lucrări de înlocuire a conductei, care impun sistarea furnizării agentului termic primar către două puncte termice, 42 blocuri, începând cu 19 august 2024, ora 9,00 până în data de 20 august 2024, ora 9,00. Anul de punere în funcţiune a conductei din această zonă este 1977; în zona Splaiul Independenţei - Bulevardul Regiei - Şoseaua Orhideelor din Sectorul 6. Se vor executa lucrări de înlocuire a conductei care impun sistarea furnizării agentului termic primar către 4 puncte termice (16 blocuri) şi 7 cămine studenţeşti, în perioada cuprinsă 21 august 2024, ora 09.00 - 23 august 2024, ora 09,00. Anul de punere în funcţiune a conductei din această zonă este 1977.

Clienţii au la dispoziţie informaţii prin mesajele preînregistrate la numărul de telefon 031.9442 sau alte detalii la 0800.820.002, precum şi prin aplicaţia Termoalert, conform aceleiaşi surse."
https://adevarul.ro/economie/burduja-termoenergetica-are-datorii-de-1-miliard-2377504.html,"Termoenergetica are datorii către ELCEN de peste 1 miliard de lei în prezent, a anunțat ministrul Energiei Sebastian Burduja, precizând că, pentru a nu se bloca activitatea a cerut plata acestora.

„Fuziunea ELCEN-Termoenergetica merge înainte! Astăzi, Guvernul României a adoptat un proiect de lege important, care va fi înaintat Parlamentului României, prin care se crează cadrul legal pentru fuziunea ELCEN-Termoenergetica. Proiectul este realizat de Ministerul Dezvoltării în baza unei analize proprii și co-inițiat de Ministerul Energiei, având la bază memorandumul de guvern pe care l-am aprobat la începutul acestui an. Astfel, Bucureștiul va avea, în sfârșit, un SACET!”, a anunțat ministrul Energiei, Sebastian Burduja, pe pagiina sa de Facebook.

Ministrul a explicat că principalul scop al acestei fuziuni este acela de a „reduce facturile la întreținere”, și de a asigura funcționarea sistemului, în condiții de eficientizare a cheltuielilor. Fuziunea „va pune punct, o dată pentru totdeauna, scandalului permanent din jurul datoriilor acumulate de Termoenergetica față de Electrocentrale Bucuresti ELCEN”.

Fuziunea, finalizată cel târziu în 2026

Oficialul a afirmat că fuziunea ar putea fi finalizată cel mai târziu în luna februarie 2026. „Având în vedere că în martie PMB a aprobat în Consiliul General fuziunea, la inițiativa colegilor liberali, iar în mai a fost încheiat acordul de asociere între ELCEN-Termoenergetica și ADI București Ilfov, procesul de fuziune a fost demarat. Conform calendarului pe care l-am solicitat directorului general ELCEN, Claudiu Cretu, fuziunea se va putea încheia cel târziu în februarie 2026, după evaluarea activelor și parcurgerea tuturor pașilor de către ambele companii.

Pentru a nu ne bloca (din nou), solicităm plata datoriilor pe care Termoenergetica le are către ELCEN, în cuantum de peste 1 miliard de lei astăzi. Suntem deschiși să sprijinim PMB cu orice informații necesare pentru rezolvarea urgentă a situației. Lipsa acestor fonduri pune în pericol planurile de investiții ale ELCEN, inclusiv modernizarea celor 3 CET-uri (Sud, Grozăvești și Progresu), după 50-60 de ani de funcționare. Pentru acest efort, care depășește jumătate de miliard de euro, facem eforturi pentru alocarea unor granturi substanțiale din Fondul pentru Modernizare”, a precizat Sebastian Burduja.

Ciolacu anunţă modificarea Legii serviciului public de alimentare cu energie termică

Premierul Marcel Ciolacu anunţă modificarea Legii serviciului public de alimentare cu energie termică după ce ELCEN şi o companie americană au semnat un acord pentru realizarea unui sistem de încălzire centralizat bazat pe energia geotermală din nordul Capitalei.

„Modificăm şi completăm Legea serviciului public de alimentare cu energie termică care permite continuarea activităţii ELCEN, după fuziunea cu Termoenergetica. Este o nouă măsură de sprijin după ce, ieri,, domnul ministru şi ELCEN a semnat un acord cu o companie americană pentru realizarea unui sistem revoluţionar de încălzire centralizat bazat pe energia geotermală din nordul Capitalei”, a afirmat prim-ministrul.

El a precizat că nu doar ELCEN, ci şi alte companii locale sau naţionale care asigură un asemenea serviciu public pot beneficia de aceste prevederi în cazul unor fuziuni sau absorbţii cu alte entităţi de stat.

Electrocentrale Bucureşti (ELCEN) a semnat marţi un Memorandum de Înţelegere (MoU) cu Sage Geosystems Incorporated, o companie din SUA care dezvoltă tehnologii de valorificare şi stocare a energiei geotermale, prin care cele două companii au în vedere realizarea unui studiu de fezabilitate privind implementarea unor tehnologii de utilizare a resurselor geotermale în cadrul sistemului de încălzire centralizată din Bucureşti."
https://adevarul.ro/stiri-locale/bucuresti/1000-de-blocuri-din-capitala-raman-fara-apa-2373772.html,"Mai multe blocuri, mai precis în jur de 1.000, din cinci sectoare ale Capitalei vor rămâne fără apă caldă în perioada următoare. Compania Municipală Termoenergetica București (CMTEB) S.A. a transmis că se vor executa lucrări de înlocuire, modernizare şi de reparaţii pe conductele reţelei termice.

Compania Municipală Termoenergetica București (CMTEB) S.A. a transmis luni, 8 iulie, că se vor efectua în zone din următoarele sectoare: 2, 3, 4, 5 și 6 din Capitală. Iată ce intervenții vor fi efectuate, conform comunicatului companiei.

„1. Rețeaua termică primară - conductă Dn 400mm, în zona străzii Ion Maiorescu din Sectorul 2. Se vor executa lucrări de reparație a conductelor, care impun sistarea furnizării agentului termic pentru apă caldă către 17 puncte termice, respectiv 138 blocuri, până în data de 12 iulie 2024, ora 23.00. Anul de punere în funcțiune a conductei din această zonă este 1980, această porțiune de rețea având aproape 45 de ani de funcționare.

2. Rețeaua termică primară - conductă Dn 700mm/500mm, pe Șoseaua Ștefan Cel Mare din Sectorul 2. Se vor executa lucrări de modernizare în cadrul proiectului “Reabilitarea rețelei primare de termoficare aferentă Magistralei II Sud – Lot 5 – Obiectiv 5”, care impun sistarea furnizării agentului termic pentru apă caldă către 10 puncte termice, respectiv 90 blocuri până în data de 15 iulie 2024, ora 23.00. Anul de punere în funcțiune a conductei din această zonă este 1978, această porțiune de rețea având peste 45 de ani de funcționare.

3. Rețeaua termică primară - conductă Dn 800mm/600mm, în zona intersecției Bulevardelor Corneliu Coposu, Mircea Vodă și Pasajul Mărășești din Sectorul 3. Se vor executa lucrări de reparație a conductelor, care impun sistarea furnizării agentului termic pentru apă caldă către 7 puncte termice, respectiv 75 blocuri până în data de 12 iulie 2024, ora 23.00. Anul de punere în funcțiune a conductei din această zonă este 1994, această porțiune de rețea având 30 de ani de funcționare.

4. Rețeaua termică primară - conductă Dn 500mm, în zona străzii Matei Basarab și Calea Călărașilor din Sectorul 3. Se vor executa lucrări de reparație a conductelor, care impun sistarea furnizării agentului termic pentru apă caldă către 8 puncte termice, respectiv 65 blocuri din 09 iulie până în data de 12 iulie 2024, ora 23.00. Anul de punere în funcțiune a conductei din această zonă este 1988, această porțiune de rețea având peste 35 de ani de funcționare.

Lucrări de reparație

„5. Rețeaua termică primară - conductă Dn 500mm, pe Bulevardul Theodor Pallady din Sectorul 3. Se vor executa lucrări de reparație a conductelor prin înlocuirea unui tronson de aproximativ 50 de metri cu conductă cu diametrul de 300 mm, care impun sistarea furnizării agentului termic pentru apă caldă către 7 blocuri în perioada cuprinsă între 04 și 19 iulie 2024, ora 23.00. Anul de punere în funcțiune a conductei din această zonă este 1973, această porțiune de rețea având peste 50 de ani de funcționare.

6. Rețeaua termică primară - conductă Dn 800mm, pe strada Luică din Sectorul 4. Se vor executa lucrări de reparație a conductelor, care impun sistarea furnizării agentului termic pentru apă caldă către 3 puncte termice, respectiv 64 blocuri, în perioada cuprinsă între 09 și 11 iulie 2024, ora 23.00. Anul de punere în funcțiune a conductei din această zonă este 1972, această porțiune de rețea având peste 50 de ani de funcționare.

7. Rețeaua termică primară – conductă Dn 800mm, pe Bulevardul Constantin Brâncoveanu din Sectorul 4. Se vor executa lucrări de reparație a conductelor, care impun sistarea furnizării agentului termic pentru apă caldă către 6 puncte termice, respectiv 65 blocuri până în data de 12 iulie 2024, ora 23.00. Anul de punere în funcțiune a conductei din această zonă este 1987, această porțiune de rețea având aproape 40 de ani de funcționare.

8. Rețeaua termică primară - conductă Dn 700mm/400mm, pe Calea Rahovei și pe Șoseaua Alexandriei din Sectorul 5. Se vor executa lucrări de reparație a conductelor, care impun sistarea furnizării agentului termic pentru apă caldă către 16 puncte termice, respectiv 308 blocuri, până în data de 12 iulie 2024, ora 23.00. Anul de punere în funcțiune a conductei din această zonă este 1987, această porțiune de rețea având aproape 40 de ani de funcționare.

9. Rețeaua termică primară - conductă Dn 700mm, pe Calea 13 Septembrie din Sectorul 5. Se vor executa lucrări de izolare a unui tronson din Magistrala V Grozăvești, în cadrul proiectului ""Reabilitarea rețelelor de termoficare a Municipiului Bucuresti - Lot 3 - Magistrala V Grozăvești"". Simultan cu lucrările de blindare, se vor executa și lucrări de reparație a conductelor. Furnizarea agentului termic pentru apă caldă către 6 puncte termice, respectiv 102 blocuri până în data de 12 iulie 2024, ora 23.00. Anul de punere în funcțiune a conductei din această zonă este 1984, această porțiune de rețea având 40 de ani de funcționare”, a transmis CMTEB.

„Finalizarea lucrărilor depinde de complexitatea acestora”

„10. Rețeaua termică primară - conductă Dn 1000mm, pe Bulevardul Timișoara din Sectorul 6. Se vor executa lucrări de reparație a conductelor, montaj de vane, vane de aerisire, by-pass, până în data de 10 iulie 2024, ora 23.00, fără afectarea clienților. Anul de punere în funcțiune a conductei din această zonă este 1982, această porțiune de rețea având peste 40 de ani de funcționare.

11. Racordul punctelor termice 2/10 și 3/10 – Grădinița 41 - conductă Dn 300mm, în strada Latea Gheorghe din Sectorul 6. Se vor executa lucrări de reparație a conductelor, care impun sistarea furnizării agentului termic pentru apă caldă, către 2 puncte termice, respectiv 49 de blocuri și Grădinița 41 din 11 iulie, până în data de 12 iulie 2024, ora 23.00. Anul de punere în funcțiune a conductei din această zonă este 1981, această porțiune de rețea având aproape 45 de ani de funcționare.

12. Rețeaua termică primară - conductă Dn 200mm, în strada Cernișoara din Sectorul 6. Se vor executa lucrări de reparație și înlocuire a conductelor, care impun sistarea furnizării agentului termic pentru apă caldă către 6 blocuri, din 10 iulie până în data de 12 iulie 2024, ora 23.00. Anul de punere în funcțiune a conductei din această zonă este 1966, această porțiune de rețea având aproape 60 de ani de funcționare.

Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute. Vă reamintim faptul că termenele inițiale de repunere în funcțiune a sistemului de termoficare sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor. Pe măsură ce lucrările sunt finalizate, iar ruta de alimentare cu agent termic permite furnizarea agentului termic, punctele termice sunt repuse în funcțiune mai repede decât termenul estimat.

Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert. Ne cerem scuze pentru disconfortul creat și vă mulțumim pentru înțelegere!”, se mai arată în comunicatul CMTEB."
https://adevarul.ro/stiri-locale/bucuresti/termoenergetica-bucuresti-lasa-fara-apa-calda-2371032.html,"Peste 350 de blocuri din București vor rămâne fără agent termic, a anunțat Termoenergetica Bucureşti, care efectua lucrări de înlocuire, modernizare şi de reparaţii pe conductele reţelei termice în zone din sectoarele 1, 2, 3, 5 şi 6.

Potrivit unui comunicat al Termoenergetica Bucureşti transmis, marţi către Agerpres, printre intervenţiile ce vor fi realizate se numără cea la reţeaua termică primară - conductă Dn 500 şi 600 mm - din POIM, în zona străzilor Barbu Lăutaru şi Turda, pentru repararea de conducte fiind necesară sistarea furnizării agentului termic primar către cinci puncte termice, respectiv 46 de blocuri şi imobile, până miercuri, ora 23.00.

O altă lucrare vizează racordul punctului termic ""156 Griviţa"" - conductă Dn 100 mm - din POIM, în zona străzii Petru Rareş, pentru reparaţia de conducte se impune sistarea furnizării agentului termic primar către un punct termic, de miercuri până pe 10 iulie, ora 23.00. Amplasarea reţelei de termoficare nu permite efectuarea unui provizorat care să asigure furnizarea agentului termic pentru apă caldă.

O a treia lucrare se face pe reţeaua termică primară - conductă Dn 700 mm/Dn 500 mm, în zona şoselei Ştefan Cel Mare, pentru reparaţie de conducte va fi sistată furnizării agentului termic pentru apă caldă către cinci puncte termice şi Spitalul Colentina, respectiv 48 blocuri, până vineri, ora 23.00.

„O altă intervenţie vizează reţeaua termică primară - conductă Dn 400 mm, în zona şoselei Pantelimon, pentru lucrări de blindare a Magistralei I Sud, în cadrul proiectului "" Reabilitarea sistemului de termoficare a Municipiului Bucureşti"", este necesară sistarea furnizării agentului termic pentru apă caldă către cinci puncte termice, respectiv 37 de blocuri, până miercuri, ora 23,00. Lucrări se vor realiza şi la reţeaua termică primară - conductă Dn 600 mm, în zona bulevardului Octavian Goga, pentru reparaţia conductelor impunându-se oprirea furnizării agentului termic pentru apă caldă către patru puncte termice, 57 de blocuri, până vineri, ora 23.00”, anunță Operatorul.

Intervenții vor fi făcute și la reţeaua termică primară din zona străzii Drumul Murgului - până vineri, ora 23,00, la reţeaua termică primară din Bulevardul Eroii Sanitari - până vineri, ora 23.00, la racordul punctului termic ""Vicina"" - de miercuri până joi, ora 23.00 și la racordul comun al punctelor termice ""2 şi 3 Sălaj"" - de joi până vineri, ora 23.00.

De asemenea, se va lucra la reţeaua termică primară din zona străzii Sibiu - de miercuri până joi, ora 23.00, la reţeaua termică primară din zona străzii Valea Călugărească - de miercuri până vineri, ora 23.00, și la racordul punctului termic ""1 Placare"" - de miercuri până vineri, ora 23.00.

Termoenergetica a menţionat că termenele iniţiale de repunere în funcţiune a sistemului de termoficare sunt estimate înainte de deschiderea şantierelor şi decopertarea galeriilor."
https://adevarul.ro/stiri-locale/bucuresti/bucurestenii-din-patru-sectoare-raman-fara-apa-2364072.html,"Bucureștenii din patru sectoare rămân fără apă caldă. Se fac reparații la rețeaua de termoficare

Începând de luni, 27 mai, se efectuează lucrări de înlocuire, modernizare și de reparații pe conductele rețelei primare de termoficare, în zone din sectoarele 2, 4, 5 și 6 ale Capitalei, anunță Compania Municipală Termoenergetica București (CMTEB).

Vor fi efectuate următoarele intervenții:

1. Magistrala 2 Sud - conductă Dn 700mm, în cadrul Lotului 5, Obiectivul 5 din POIM, în zona Șoselei Ștefan cel Mare din Sectorul 2.

Se vor executa lucrările de demontare a tronsonului de conductă veche și de montare a unei porțiuni de aproximativ 700 de metri de conducte noi.



Tot în această perioadă vor fi executate operațiunile de tăiere și montare a două curbe de conductă cu aceeași dimensiune.



Lucrările impun sistarea furnizării agentului termic pentru apă caldă către 13 puncte termice din acest sector până în data de 03 iunie 2024, ora 23.00.

„În cadrul acestui obiectiv POIM, după oprirea tehnologică și finalizarea tuturor lucrărilor va fi dat în folosință un traseu nou de aproximativ 1200 de metri din cei 2500 de metri prevăzuți în contractul finanțat din fonduri europene. Anul de punere în funcțiune a conductei din această zonă este 1975, această porțiune de rețea având aproape 50 ani de funcționare”, precizează Termoenergetica București.

2. Rețeaua termică primară, conductă Dn 400mm, în zona străzii Bodești și a Șoselei Pantelimon din Sectorul 2.



Se vor executa lucrări de reparație a conductelor, care impun sistarea furnizării agentului termic pentru apă caldă către șapte puncte termice, până în data de 28 mai 2024, ora 23.00.



Anul de punere în funcțiune a conductei din această zonă este 1992, această porțiune de rețea având aproape 32 de ani de funcționare.

3. Rețeaua termică primară aferentă Magistralei Progresu Berceni, conductă Dn 200mm, în cadrul Lotului 4, Obiectivul 20, din POIM, în zona Reșița din Sectorul 4.



Se vor executa lucrări înlocuire a conductelor, care impun sistarea furnizării agentului termic pentru apă caldă către 13 puncte termice, până în data de 1 iunie 2024, ora 23.00. Anul de punere în funcțiune a conductei din această zonă este 1976, această porțiune de rețea având aproape 50 de ani de funcționare.

4. Rețeaua termică primară, conductă cu diametre cuprinse între Dn 200mm și 400 mm, în zona străzii Malcoci din Sectorul 5.

La controlul efectuat pe tronsonul de conductă au fost identificate 4 spărturi din care două necesită decopertarea căii rutiere. Se vor executa lucrări de reparație a conductelor, care impun sistarea furnizării agentului termic pentru apă caldă către 5 puncte termice, până în data de 31 mai 2024, ora 23.00.



Anul de punere în funcțiune a conductei din această zonă este 1978, această porțiune de rețea termică primară având aproape 46 de ani de funcționare.

5. Rețeaua termică primară, conductă Dn300 mm, în zona străzii Calea Giulești din Sectorul 6.



Finalizarea lucrărilor de reparații pe o lungime de 400m de conductă cu același diametru impune sistarea furnizării agentului termic pentru apă caldă către patru puncte termice, până în data de 28 mai 2024, ora 23.00. Anul de punere în funcțiune a conductei din această zonă este 1966, această porțiune de rețea având aproape 60 de ani de funcționare.

6. Rețeaua termică primară, conductă Dn 300mm, în zona Bulevardul Iuliu Maniu din Sectorul 6.

Finalizarea lucrărilor de reparații pe o lungime de 60 de metri de conductă cu același diametru impune sistarea furnizării agentului termic pentru apă caldă către 3 puncte termice, până în data de 31 mai 2024, ora 23.00. Anul de punere în funcțiune a conductei din această zonă este 1970, această porțiune de rețea termică primară având aproape 52 de ani de funcționare.

Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute. Vă reamintim faptul că termenele inițiale de repunere în funcțiune a sistemului de termoficare sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor. Pe măsură ce lucrările sunt finalizate, în măsura în care ruta de alimentare cu agent termic permite acest lucru, punctele termice sunt repuse în funcțiune mai repede decât termenul estimat.

„Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert. Ne cerem scuze pentru disconfortul creat și vă mulțumim pentru înțelegere!”, transmite Compania Municipală Termoenergetica."
https://adevarul.ro/stiri-locale/bucuresti/apa-calda-sistata-in-sute-de-blocuri-din-2362815.html,"Compania Municipală Termoenergetica Bucureşti (CMTEB) S.A. anunţă, marţi, lucrări de înlocuire şi de reparaţii pe conductele reţelei termice primare, în zone din sectoarele 1, 2, 3 şi 6 ale Capitalei. Apa caldă va fi sistată în sute de blocuri în următoarele zile.

Potrivit companiei, citată de G4media se fac mai multe lucărări la reţele vezi de zeci de ani.

Astfel, vor fi efectuate următoarele intervenţii:

Reţeaua termică primară, conductă Dn 500mm, în zona bulevardelor Ion Mihalache, Mareşal Averescu şi Turda din Sectorul 1.

”Se vor executa lucrări de reparaţii a unei avarii, precum şi cele de realizare a unui provizorat de către firma Elsaco, în cadrul Obiectivului 11, Lot 2. Lucrările impun sistarea furnizării agentului termic pentru apă caldă către aproximativ 160 de blocuri din acest sector până în data de 23 mai 2024, ora 23.00”, a transmis compania.

”Se vor executa lucrări de reparaţie a conductelor, care impun sistarea furnizării agentului termic pentru apă caldă către Punctul Termic 1 Teiul Doamnei, până în data de 23 mai 2024, ora 23.00. Anul de punere în funcţiune a conductei din această zonă este 1980, această porţiune de reţea termică primară având aproape 44 de ani de funcţionare”, a mai anunţat Termoenergetica.

Conducta Dn 500mm, în zona Bulevardului Theodor Pallady din Sectorul 3, unde lucrările de înlocuire a conductelor impun sistarea furnizării agentului termic pentru apă caldă pentru şapte blocuri până în data de 31 mai 2024, ora 23.00. Compania precizează că porţiunea de reţea a fost pusă în funcţiune în 1968, această conductă având peste 56 de ani de funcţionare.

Conducta Dn 800mm, în zona Bulevardului Iuliu Maniu din Sectorul 6, unde lucrările de înlocuire a conductelor de agent termic primar impun sistarea furnizării agentului termic pentru apă caldă pentru aproximativ 50 blocuri din acest sector, până în data de 23 mai 2024. Anul de punere în funcţiune a conductei din această zonă este 2002, această porţiune de reţea având peste 22 de ani de funcţionare.

Reţeaua termică primară, conductă Dn 1000mm, pe Bulevardul Geniului, în zona Palatului Cotroceni din Sectorul 6, acolo unde se vor executa lucrări de reparaţie a unei avarii pe o conductă cu o vechime de peste 60 ani.

”Lucrările vor afecta traseul de furnizare a agentului termic pentru apă caldă către 45 de puncte termice din următoarele zone: Bulevardul Geniului, Piaţa Gării de Nord, Bulevardele Iancu de Hunedoara, Alexandru Ioan Cuza, Nicolae Titulescu, Banu Manta, Calea Dorobanţi, Calea Floreasca şi strada Nicolae Caramfil, până în data de 23 mai 2024, ora 23.00. Anul de punere în funcţiune a conductei din această zonă este 1964”, a mai precizat compania.

Conducta Dn 600 mm, în zona Căii Giuleşti din Sectorul 6, unde lucrările de reparaţie care necesită înlocuirea unei porţiuni de conductă impun sistarea furnizării agentului termic pentru apă caldă pentru un număr de aproximativ 50 de blocuri până în data de 23 mai 2024, ora 23.00. Anul de punere în funcţiune este 2002, vechimea acestei porţiuni de conductă fiind de peste 20 de ani de funcţionare.

”Dispeceratele Companiei Municipale Termoenergetica Bucureşti şi echipele de intervenţie lucrează în regim permanent pentru soluţionarea problemelor apărute.Vă reamintim faptul că termenele iniţiale de repunere în funcţiune a sistemului de termoficare sunt estimate înainte de deschiderea şantierelor şi decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor. Pe măsură ce lucrările sunt finalizate, în măsura în care ruta de alimentare cu agent termic permite acest lucru, punctele termice sunt repuse în funcţiune mai repede decât termenul estimat”, anunţă compania."
https://adevarul.ro/stiri-locale/bucuresti/avarie-la-reteaua-de-conducte-o-suta-de-blocuri-2357799.html,"Avarie la rețeaua de conducte. O sută de blocuri din București rămân fără apă caldă până la 1 mai

O avarie la rețeaua de conducte de pe Magistrala I Sud, în zona străzilor Vulcanei și Torentului, a cauzat întreruperea furnizării apei calde către aproximativ 100 de blocuri din Sectorul 1 al Capitalei până la data de 01 mai 2024, ora 23.30, conform anunțului făcut de Compania Municipală Termoenergetica București.

Începând din această noapte, angajații companiei municipale vor demara operațiunile tehnice necesare pentru închiderea și golirea conductei, precum și pentru aerisirea acesteia. De asemenea, vor efectua sudurile necesare pentru a începe procesul de reparare, relatează G4Media.

Această porțiune de rețea primară se află într-o stare extrem de deteriorată, având în vedere că Magistrala I Sud are o vechime de 40 de ani. În ciuda lucrărilor de reparații efectuate anul trecut, care au inclus înlocuirea a 150 de metri de conductă, sunt necesare intervenții punctuale pentru a asigura funcționarea sistemului de termoficare până când va fi finalizat proiectul de înlocuire a unui tronson de aproximativ 3 kilometri de conductă.

Concomitent, din cauza restricțiilor în furnizarea agentului termic, impuse de lucrările în desfășurare la ruta alternativă - Magistrala II - vor fi afectate în mod limitat următoarele zone: Colentina, Fundeni, Teiul Doamnei, Lacul Tei, Doamna Ghica, Petricani, Opanez, Obor, Mihai Bravu și Ștefan cel Mare.

Pentru informații suplimentare, clienții pot accesa mesajele preînregistrate la numărul de telefon 031.9442 sau pot obține detalii la 0800.820.002, precum și prin intermediul aplicației Termoalert."
https://adevarul.ro/stiri-locale/bucuresti/avarie-majora-in-reteaua-de-termoficare-din-2356819.html,"Avarie majoră în rețeaua de termoficare din București. Două CET-uri din cele patru s-au oprit. Mii de blocuri nu au apă caldă

ELCEN anunţă o avarie majoră în rețeaua de termoficare operată de compania Termoenergetica în Bucureşti. Mii de blocuri nu au apă caldă, după ce CET Vest a fost indisponibilizată, iar CET Grozăvești nu mai furnizează apă de adaos şi centrala nu poate fi repornită.

„O avarie majoră s-a produs marți, în jurul orei 18:00 pe rețeaua de termoficare operată de Termoenergetica, în secțiunea deservită de CET București Vest.

Acest lucru a afectat activitatea termocentralei, provocând oprirea echipamentelor aflate în funcțiune în CET București Vest, din cauza pierderilor masive de apă din rețeaua de termoficare.

O a doua spărtură produsă în această seară pe rețeaua de termoficare operată de Termoenergetica, în secțiunea deservită de CET Grozăvești, a condus la sistarea livrării apei de adaos din CET Grozăvești și la imposibilitatea punerii în funcțiune a echipamentelor din centrală.

În acest moment, sala turbine din CET Grozăvești este inundată din cauza avariei, punând în pericol motoarele și echipamentele electrice.

Se așteaptă remedierea avariilor de către echipele Termoenergetica, astfel încât ELCEN sa poată disponibiliza echipamentele aferente funcționării"", anunţă pe Facebook ELCEN, care a postat şi o hartă a punctelor termice afectate de avarie."
https://adevarul.ro/stiri-locale/bucuresti/avarii-in-toate-sectoarele-din-capitala-sute-de-2348999.html,"Avarii în toate sectoarele din Capitală. Sute de blocuri și trei spitale mari au rămas fără apă caldă și căldură

Trei spitale mari din București nu mai au apă caldă și căldură. Avarii sunt în toate sectoarele Capitalei.

Compania Municipală Termoenergetica București a transmis că sunt probleme în alimentarea cu apă caldă și căldură în toată Capitala.

Grav este că trei spitale mari au rămas, la rândul lor, fără căldură și apă caldă. Spitalele Marie Curie, Victor Babeș și Colentina, dar și alte 600 de imobile sunt în această situație, potrivit Radio București.

Cele mai multe probleme sunt în sectoarele 2 și 3, dar sunt avarii în toate sectoarele Capitalei, conform Termoenergetica. În Sectorul 2 sunt 219 de imobile afectate, iar în Sectorul 3 este vorba de 138 de imobile. Și în Sectorul 6 sunt probleme în cazul a 106 imobile.

Cele mai multe probleme vor fi remediate până sâmbătă, 23 martie, dar sunt unele care vor fi rezolvate abia duminică sau luni.

Compania Municipală Termoenergetica București a transmis lista cu imobilele ce sunt afectate de problemele privind alimentarea cu apă caldă și căldură."
https://adevarul.ro/stiri-locale/bucuresti/nicusor-dan-un-nou-santier-pentru-modernizarea-2343912.html,"Nicuşor Dan: Un nou şantier pentru modernizarea sistemului de termoficare. Va fi înlocuită o conductă veche de 50 de ani, lungă de 5 kilometri

Primarul Capitalei, Nicuşor Dan, anunţă deschiderea unui nou şantier pentru modernizarea sistemului de termoficare din Bucureşti, al unsprezecelea, urmând să fie înlocuită o conductă veche de 50 de ani cu o lungime de 5,12 km, care deserveşte şoseaua Ştefan cel Mare şi străzile adiacente.

Potrivit edilului general, lucrările au loc în curtea Spitalului Colentina.

""Este unul dintre cele 25 de obiective cu o lungime totală a conductelor de 212 km şi finanţare nerambursabilă europeană. Pe acest şantier se înlocuiesc conducte pe o lungime de 5,12 km, parte a Magistralei II Sud. După finalizarea lucrărilor, vor beneficia de apă caldă şi căldura la parametri optimi locuitorii din zona Şoseaua Ştefan cel Mare şi străzile adiacente"", a scris Nicuşor Dan, joi, pe Facebook.

Acesta a amintit că de la preluarea mandatului au fost înlocuiţi peste 110 km de conducte, dintre care 50 km doar anul trecut, iar obiectivul pentru anul în curs este înlocuirea a 70 km de reţea."
https://adevarul.ro/economie/ministerul-energiei-a-notificat-oficial-primaria-2339609.html,"Ministerul Energiei a notificat oficial Primăria Capitalei în legătură cu propunerea de fuziune dintre Societatea Electrocentrale Bucureşti SA (ELCEN) şi Compania Municipală Termoenergetica Bucureşti S.A, aprobată în Guvern printr-un Memorandum.

""Ministerul Energiei a notificat Primăria Generală privind Memorandumul aprobat în cadrul şedinţei Guvernului României din data de 31.01.2024, ce are ca temă: Realizarea serviciului public de alimentare cu energie termică în sistem centralizat (SACET), respectiv producerea, transportul, distribuţia şi furnizarea energiei termice în Municipiul Bucureşti, în vederea utilizării optime a resurselor de energie şi cu respectarea normelor de protecţie a mediului, sănătăţii populaţiei şi dezvoltării durabile. În contextul măsurilor stabilite în secţiunea a doua a Memorandumului recent aprobat, se solicită Primăriei Municipiului Bucureşti să transmită un punct de vedere către Ministerul Energiei. Acesta ar trebui să reflecte acordul de principiu (neangajant) pentru fuziunea dintre Societatea Electrocentrale Bucureşti S.A. (ELCEN) şi Compania Municipală Termoenergetica Bucureşti S.A. (C.M.T.E.B.)"", se arată într-un comunicat de presă al ministerului de resort.

Potrivit sursei citate, scopul fuziunii este de a asigura crearea unui serviciu public integrat de alimentare cu energie termică, operat printr-un sistem centralizat şi integrat de energie termică (SACET) în Municipiul Bucureşti.

""Ieri au rămas fără căldură şi apă caldă peste 200.000 de bucureşteni, din aproape 1500 de blocuri. Este pur şi simplu inadmisibil. Noi facem tot ceea ce depinde de Ministerul Energiei pentru rezolvarea acestei probleme, alocând bani din Fondul pentru Modernizare atât pentru modernizarea CET-urilor, cât şi pentru reabilitarea reţelei. Am lansat deja de două săptămâni un apel de peste jumătate de miliard de euro pentru investiţii în reţele de termoficare, cu alocarea fondurilor pe principiul primul venit - primul servit. Din păcate, până astăzi, Primăria Municipiului Bucureşti nu a depus niciun proiect, deşi problema este extrem de gravă. La fel de grav este şi faptul că Termoenergetica, o companie a Primăriei Generale, datorează la zi ELCEN, companie a Ministerului Energiei, aproximativ 800 de milioane lei. Îl invit pe primarul Nicuşor Dan să găsim împreună o soluţionare rapidă a nevoilor bucureştenilor. Trebuie să lucrăm în echipă pentru a ne asigura că bucureştenii trăiesc în 2024 la standardele unei capitale europene, beneficiind de apă caldă şi căldură. Investiţia în modernizarea sistemului de alimentare cu energie termică nu este doar o necesitate tehnică, ci şi o obligaţie morală faţă de bucureşteni"", a declarat ministrul Energiei, Sebastian Burduja.

Oficialul a menţionat că soluţia optimă pentru Bucureşti este existenţa unei singure companii pentru producţie, transport, distribuţie şi furnizare a agentului termic pentru apă caldă şi căldură.

""Aşa vom putea reduce facturile bucureştenilor cu întreţinerea, ca Gigacaloria să fie 400 lei ca la Oradea, nu 1.000 de lei ca în Bucureştiul de azi. Se poate face până în 2025, totul e să vrea şi Primăria Bucureşti. Sistemul integrat este singura soluţie durabilă pentru a asigura bucureştenilor căldură şi apă caldă în casele lor, dar este şi o oportunitate pentru a permite Primăriei Generale să îşi crească bugetul de investiţii pe termen mediu şi lung, să gândească şi să acţioneze strategic. Îl aştept pe Nicuşor Dan la masă să punem pe hârtie toţi paşii următori şi să găsim soluţii"", a spus Burduja.

Ministerul Energiei precizează că, până în prezent, apelul făcut la adresa edilului Capitalei nu a primit niciun răspuns."
https://adevarul.ro/stiri-locale/bucuresti/avarie-in-capitala-bucurestenii-din-peste-1000-2339381.html,"Avarie în Capitală: bucureștenii din peste 1.000 de blocuri au rămas fără apă caldă și căldură

O avarie de proporții s-a produs pe Magistrala Berceni, pe strada Turnu Măgurele, pe o conductă cu diametrul de 1000 mm. Aproximativ 1.100 de blocuri din Sectorul 4 rămân fără apă caldă și căldură, anunță Termoenergetica.

Compania Municipală Termoenergetica București (CMTEB) anunţă că, din cauza unei avarii produse la Magistrala Berceni, furnizarea agentului termic pentru apă caldă și încălzire va fi sistată pentru aproximativ 1100 de blocuri din Sectorul 4.

Punctele termice care alimentează imobilele din zona Tineretului nu vor fi afectate.

Avaria s-a produs pe Magistrala Berceni, pe strada Turnu Măgurele, pe o conductă cu diametrul de 1000 mm. Magistrala are o vechime de peste 55 de ani, anul punerii în funcțiune fiind 1968, arată reprezentanții companiei.

Furnizarea va fi sistată până cel târziu miercuri seara.

""Inițial, în cursul dimineții, echipele companiei au încercat izolarea avariei din căminul de manevre situat la intersecția străzii Luică cu Bulevardul Constantin Brâncoveanu, însă din cauza volumului mare de apă, care nu a putut fi evacuată, se impune închiderea magistralei din incinta CTE Progresu, până la evacuarea apei din acest cămin. Au fost deja începute, în regim de urgență, manevrele tehnice de sectorizare, închidere și golire a conductei, apoi cele de aerisire. Ulterior, vor fi efectuate sudurile pentru reparația avariei și încărcarea magistralei"", se arată într-un comunicat al Termoenergetica.

Furnizarea agentului termic pentru apă caldă și căldură va fi sistată până miercuri, ora 23.30, însă pe măsură ce intervenția se finalizează, punctele termice vor fi repuse în funcțiune înainte de termenul estimat.

Lista zonelor afectate poate fi consultată pe site-ul cmteb.ro."
https://adevarul.ro/stiri-locale/bucuresti/nicusor-dan-e-de-acord-cu-o-fuziune-elcen-2336431.html,"Nicuşor Dan e de acord cu o fuziune ELCEN - Termoenergetica, dar spune că PMB nu poate să aibă sub 50%

Primarul general al Capitalei, Nicuşor Dan, a afirmat, joi, că este de acord cu o fuziune între ELCEN şi Termoenergetica, dar a subliniat că municipalitatea nu poate să aibă mai puţin de 50% din viitorul sistem de alimentare centralizată cu energie termică (SACET).

""Salut această decizie. Sunt de acord cu SACET-ul. De altfel, ne-am şi exprimat la începutul anului 2021, a fost o scrisoare oficială din partea municipiului prin care ne-am exprimat intenţia asta. Pe conţinutul memorandumului sunt nişte chestiuni. Există un litigiu foarte mare legat de datoriile pe care, înainte de faliment, RADET-ul le avea către ELCEN, iar aici există interpretări diferite din partea statului român, prin Ministerul Energiei, şi din partea Primăriei. Ei zic patru miliarde, noi zicem 900 de milioane. Memorandumul vorbeşte de 4 miliarde, cu care noi nu suntem de acord, iar asta va tranşa instanţa"", a explicat edilul, în cadrul unei conferinţe de presă, scrie Agerpres.

Nicuşor Dan a precizat că datoriile istorice ale RADET faţă de ELCEN reprezintă ""principala dificultate"" în vederea realizării SACET. El a reamintit că, în 2022, Primăria Capitalei a solicitat aprobare pentru a putea contracta un împrumut de 500 de milioane de lei, în vederea achitării facturilor pentru iarna 2022 - 2023.

""Principala dificultate este cum poţi să faci fie o fuziune, fie o preluare de active, fără să pui în discuţie sau punând undeva deoparte această datorie istorică. Cum să faci evaluarea? Cum să faci o splitare? Sunt chestiuni tehnice dificile. Dar e foarte bine, sunt absolut deschis să ne întâlnim. Forma în care va fi făcută această fuziune trebuie să fie decisă din partea Municipiului Bucureşti de Consiliul General"", a menţionat primarul general.

În opinia sa, pe de altă parte, ar fi nerealist ca Primăria Capitalei să aibă mai puţin de 50% din SACET.

Ministrul Energiei, Sebastian Burduja, a declarat că ELCEN este o companie mult mai valoroasă decât Termoenergetica din punct de vedere al activelor deţinute, motiv pentru care Ministerul Energiei ar trebui să aibă o pondere mai mare în SACET sau PMB să vină cu un aport de capital.

""Eu sunt pentru - şi e nerealist să fie altfel - o coparticipare a Primăriei şi a ministerului în această companie care să facă şi producţie, şi transport, şi distribuţie. Opinia mea este că Primăria Capitalei nu poată să aibă mai puţin de 50%, pentru că ea este principala interesată ca sistemul să funcţioneze şi oamenii să aibă căldură şi apă caldă. Ca să ajungem la chestiunea asta, deoarece compania noastră nu are active - activele, conductele sunt ale municipiului, compania Termoenergetica nu are nimic, iar compania ELCEN are active - toate CET-urile sunt active ale companiei. Trebuie găsită o formă de finanţare. Eventual, o eşalonare a contribuţiei noastre. Deci, sunt chestiuni tehnice"", a spus Nicuşor Dan.

El a adăugat că Primăria Capitalei ar avea nevoie de bani pentru a putea majora capitalul Termoenergetica. Primarul general a atras atenţia asupra faptului că Guvernul a diminuat în acest an bugetul PMB cu 600 de milioane de lei.

ELCEN este o companie privată, obiectivul ei este acela de a face profit, iar Termoenergetica doreşte să ""optimizeze"" serviciul oferit populaţiei, a atras atenţia Nicuşor Dan.

""Vă dau un singur exemplu: pentru unul dintre CET-uri, pentru că ELCEN nu se înţeapă direct la conducta de distribuţie şi ia gazul de la furnizorul local, e o creştere de câteva zeci de milioane de lei pe preţul pe care ELCEN îl plăteşte pe gaz. Nu a existat un interes direct al ELCEN ca să pună conducta aia şi să scape de preţul acesta suplimentar, pentru că ei ne facturează şi noi plătim. Dacă noi am fi acolo, evident că ar fi interesul nostru să scăpăm de această cheltuială"", a mai explicat primarul general.

Ministrul Burduja a afirmat, miercuri, că fuziunea între companiile ELCEN şi Termoenergetica este necesară deoarece este nevoie de un sistem centralizat de producţie, transport, distribuţie şi furnizare a agentului termic, având în vedere problemele de fiecare zi ale zecilor de mii de bucureşteni care n-au căldură şi apă caldă.

Executivul a adoptat, miercuri, un memorandum menit să realizeze serviciul public de alimentare cu energie termică în sistem centralizat pentru municipiul Bucureşti, un proiect gestionat de Ministerul Dezvoltării şi cel al Energiei."
https://adevarul.ro/economie/procesul-de-fuziune-ale-companiilor-elcen-si-2336076.html,"Fuziunea companiilor Elcen şi Termoenergetica reprezintă singura soluţie pentru rezolvarea problemei termoficării în Bucureşti, proces care se poate încheia până la finalul acestui an, a afirmat miercuri ministrul Energiei, Sebastian Burduja.

Executivul a adoptat, miercuri, un memorandum menit să realizeze serviciul public de alimentare cu energie termică în sistem centralizat pentru municipiul Bucureşti, un proiect gestionat de Ministerul Dezvoltării şi cel al Energiei.

„La nivel de cadru legislativ, urmează o analiză de către Ministerul Dezvoltării, în 30 de zile, eventuale modificări peste încă 60 de zile. Noi avem 15 zile de astăzi să notificăm Primăria Generală a Municipiului Bucureşti cu privire la această intenţie de fuziune, după care se convoacă Adunările Generale ale Acţionarilor celor două companii. Sigur, trebuie să vrea şi Nicuşor Dan, o să vedem. Eu i-am trimis o scrisoare acum vreo opt luni. Nu mi-a răspuns nici până în ziua de astăzi. Sper că la asta o să-mi răspundă, pentru că e totuşi important. Dacă îmi răspunde şi doreşte, atunci se pot face Adunările Generale. Un proces de fuziune este fezabil până la finalul acestui an, 2024”, a spus Burduja.

Potrivit acestuia, Elcen este o companie mult mai valoroasă decât Termoenergetica, are active mult mai mari, terenuri, centrale de producţie a agentului termic.

„Nu se compară cu Termoenergetica, o companie care practic doar facturează. În principal are nişte sisteme, nişte resurse umane, dar cam atât. Mă aştept ca în compania rezultată Ministerul Energiei să aibă ponderea cea mai mare, dacă nu cumva Municipiul Bucureşti va decide să vină cu un aport de capital”, a susţinut ministrul.

El a subliniat că a dorit să pună pe agenda publică subiectul termoficării din Bucureşti, care are o singură soluţie: fuziunea celor două companii, aşa cum s-a întâmplat şi la Oradea, dar şi în alte localităţi, care au reuşit să rezolve problema termoficării.

„Astăzi am făcut un pas important pentru modernizarea sistemului de încălzire centralizată din București. Prin soluția prevăzută de Memorandumul aprobat de Guvernul României, Ministerul Energiei își menține angajamentul de a asigura condiții de locuit decente în casele oamenilor, prin rezolvarea problemelor legate de lipsa apei calde și căldurii, și de a realiza investițiile într-un sistem integrat de termoficare pentru bucureșteni, cu scopul creșterii calității serviciului public, la un tarif corect pentru populație și companii. Astăzi dacă cineva reclamă că nu are căldură și apă caldă este trimis de la Termoenergetica la ELCEN și de la Primăria Generală la Ministerul Energiei. Avem în România modelul de succes Oradea unde sistemul este integrat, modernizat și funcționează fără probleme. Prețul Gcal în Oradea este în jur de 400 de lei, cu o subvenție de doar 15%, la București prețul total este în jur de 1000 de lei, cu o subvenție de peste 65%. Vă dați seama ce ar putea face Primăria Generală cu banii care se duc pe subvenție la o Gcal scumpă? Sistemul integrat este singura soluție pentru a asigura bucureștenilor căldură și apă caldă în casele lor, dar este și o soluție pentru a permite Primăriei Generale să își crească bugetul de investiții pe termen mediu și lung, să nu mai cârpească, să gândească și să acționeze strategic. Mulțumesc pentru efort, perseverență și profesionalism directorului general ELCEN, Claudiu Crețu, care va continua acest demers vital pentru București”, mai susține ministrul Energiei, potrivit unui comunicat de presă remis miercuri.

Memorandumul prevede că fuziunea dintre Societatea Electrocentrale Bucureşti SA (Elcen) şi Compania Municipală Termoenergetica Bucureşti (CMTEB) se va realiza cu condiţia ca, la data fuziunii, toate creanţele ELCEN deţinute împotriva CMTEB, înregistrate în contabilitatea acestora, să fie plătite.

După finalizarea procedurii de fuziune, Municipiul Bucureşti are posibilitatea realizării unui aport de capital la societatea absorbantă sau, după caz, la noua societate rezultată din procedura de fuziune, prin majorarea capitalului acesteia, în funcţie de disponibilităţile financiare pe care le are la dispoziţie."
https://adevarul.ro/stiri-locale/bucuresti/avarie-in-zona-piata-iancului-anunta-2334511.html,"Compania Municipală Termoenergetica anunţă că o avarie s-a produs, joi, la Magistrala II Sud, în zona Piaţa Iancului, în Sectorul 2.

Din acest motiv, furnizarea agentului termic pentru apă caldă şi încălzire către 313 blocuri va fi sistată până în cursul serii. În cazul altor 57 de imobile, termenul estimat de reluare a furnizării agentului termic este sâmbătă, 27 ianuarie, transmite compania, pe Facebook.

„Avaria s-a produs în zona Iancului pe conductă cu diametrul de 1.000 mm, care are o vechime de aproape 50 de ani. Au fost deja începute în regim de urgenţă manevrele tehnice de închidere, de golire, precum şi cele de aerisire şi urmează să fie realizate sudurile pentru reparaţia avariei. Pentru efectuarea manevrelor tehnice de izolare a avariei va fi oprită furnizarea agentului termic pentru apă caldă şi căldură până joi, 25 ianuarie, la ora 23,00, către un număr de 313 blocuri din zonele Şoseaua Mihai Bravu, Piaţa Obor şi Şoseaua Iancului. Pentru realizarea sudurilor necesare reparaţiilor avariei, furnizarea agentului termic pentru apă caldă şi căldură va fi oprită către un număr de 57 de blocuri din zona Şoselei Mihai Bravu, până în data de 27 ianuarie, ora 23,00”, precizează sursa citată.

De asemenea, vor funcţiona deficitar, până la finalizarea lucrărilor de reparaţie a avariei, punctele termice care alimentează Cartierul Colentina (străzile Doamna Ghica, Maşina de Pâine, Oteşani, Petricani), precum şi zonele Iancului şi Mihai Bravu din Sectorul 2 al Capitalei.

„Dispeceratele Termoenergetica Bucureşti şi echipele de intervenţie lucrează în regim permanent pentru soluţionarea problemelor apărute. Pe măsură ce intervenţiile se finalizează, punctele termice vor fi repuse în funcţiune mai repede decât termenul estimat.

Clienţii au la dispoziţie informaţii prin mesajele preînregistrate la numărul de telefon 031.9442 sau alte detalii la 0800.820.002, precum şi prin aplicaţia Termoalert. Ne cerem scuze pentru disconfortul creat şi vă mulţumim pentru înţelegere”, a mai transmis compania municipală."
https://adevarul.ro/stiri-locale/bucuresti/avaria-care-a-afectat-4-sectoare-din-bucuresti-a-2330190.html,"Avaria care a afectat 4 sectoare din București a fost remediată. Când va fi reluată furnizarea căldurii VIDEO

Compania Termoenergetica a anunțat că a remediat avaria de la rețeaua de distribuție a agentului termic în mai multe sectoare din București care a afectat zeci de mii de persoane.

„Echipele companiei au finalizat sudurile necesare reparației avariei produsă pe Șoseaua Grozăvești, la Magistrala Grivița - diametrul de 1000mm, care a impus în această dimineață sistarea furnizării agentului termic pentru apă caldă și încălzire pentru aproximativ 1000 de blocuri.

Se execută manevrele de încărcare a magistralei urmând ca în cursul acestei seri să fie puse în funcțiune punctele termice afectate și să fie reluată furnizarea agentului termic pentru apă caldă și căldură.

Ne cerem scuze pentru disconfortul creat și vă mulțumim pentru înțelegere!”, se arată pe pagina de Facebook a Termoenergetica.

Aproximativ 1000 de blocuri au rămas fără căldură și apă caldă

Compania Municipală Termoenergetica București (CMTEB) S.A. a anunțat, marți, că din cauza unei avarii produse la Magistrala Grivița pe Șoseaua Grozăvești, furnizarea agentului termic pentru apă caldă și încălzire va fi sistată pentru aproximativ 1000 de blocuri din Sectorul 1 și parțial din Sectoarele 2, 5 și 6, până în data de 10 ianuarie 2024, ora 23.30.

În Sectorul 2, zonele afectate vor fi Șoseaua Ștefan cel Mare, în Sectorul 5: Calea 13 Septembrie, Șoseaua Panduri, Spitalul Municipal, precum și strada Nicolae Filimon, Calea Griviței, Bulevardele Constructorilor, Iuliu Maniu și complexele studențești „Leu” și „Regie” din Sectorul 6 al Capitalei.

„Avaria s-a produs pe magistrala Grivița, pe conducta cu diametrul de 1000mm. Au fost deja începute, în regim de urgență, manevrele de sectorizare, închidere și golire a conductei, apoi cele de aerisire. Ulterior, vor fi efectuate sudurile pentru reparația avariei și încărcarea magistralei”, notează sursa citată.

Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute. Pe măsură ce intervenția se finalizează, punctele termice vor fi repuse în funcțiune mai repede decât termenul estimat.

În Sectorul 2, zonele afectate au inclus Şoseaua Ştefan cel Mare și Bulevardul Lacul Tei. În Sectorul 5, au fost afectate Calea 13 Septembrie, Şoseaua Panduri, Spitalul Municipal, precum și Strada Nicolae Filimon. În Sectorul 6, impactul se resimte pe Calea Griviţei, Bulevardul Constructorilor și în complexele studenţeşti ""Leu"" și ""Regie"".

Potrivit ministrului Energiei, Sebastian Burduja, CET Grozăveşti a fost oprită forțat din cauza unei avarii majore la Magistrala Griviţa, care a afectat nu doar locuitorii Sectorului 1, ci și o parte a locuitorilor din Sectorul 2. O situație adăugată este oprirea forțată a CET Grozăveşti, deoarece nu mai poate livra agentul termic. Această măsură impusă de condițiile meteorologice de ger crește pericolul înghețului în instalații, cu posibile consecințe dezastruoase asupra echipamentelor.

""La nivelul Bucureștiului ne-a fost semnalată o avarie majoră la Magistrala Griviţa, avarie care va afecta atât locuitorii Sectorului 1, cât și o parte a locuitorilor Sectorului 2. Mai mult, am fost nevoiți să oprim forțat CET Grozăveşti, pentru că nu are cum să mai livreze agentul termic. Oprirea forțată a unui CET de asemenea dimensiuni în condiții de ger crește pericolul de îngheț în instalații cu potențiale consecințe dezastruoase asupra echipamentelor care se pot efectiv 'sparge'"", a explicat ministrul."
https://adevarul.ro/stiri-locale/bucuresti/avarie-majora-la-sistemul-de-termoficare-din-2330039.html,"Avarie majoră la sistemul de termoficare din Capitală: peste 1.000 de blocuri afectate. Când se rezolvă

Peste 1.000 de blocuri din sectoarele 1,2, 5 și 6 din București sunt afectate de o avarie majoră produsă marți în jurul orei 9 în rețeaua de termoficare operată de Termoenergetica.

UPDATE: Avaria pe Magistrala Griviţa, care afectează aproximativ 1.000 de blocuri, va fi remediată în două, maxim trei ore, iar până cel târziu marţi seara punctele termice afectate vor intra în parametri normali, a declarat pentru Agerpres directorul general al Termoenergetica, Adrian Teodorescu.

El a precizat, marţi, că Termoenergetica a transmis în comunicatul prin care anunţa oprirea apei calde şi încălzirii pentru cele aproximativ 1.000 de blocuri din Sectorul 1 şi parţial din sectoarele 2, 5 şi 6 că furnizarea agentului termic va fi sistată până miercuri, la ora 23,30, deoarece iniţial nu se cunoştea dimensiunea avariei.

Adrian Teodorescu a punctat că termenul de miercuri a fost estimativ, după care angajaţii Termoenergetica au inspectat dimensiunile avariei şi modalitatea de remediere a acesteia.

Potrivit comunicatului Termoenergetica, în Sectorul 2 zonele afectate sunt şoseaua Ştefan cel Mare şi bulevardul Lacul Tei, în sectorul 5 Calea 13 Septembrie, şoseaua Panduri, Spitalul Municipal, iar în sectorul 6 strada Nicolae Filimon, Calea Griviţei, bulevardul Constructorilor şi complexele studenţeşti „Leu” şi „Regie”.

Știrea inițială

Compania Municipală Termoenergetica București (CMTEB) S.A. anunţă, marți, că din cauza unei avarii produse la Magistrala Grivița pe Șoseaua Grozăvești, furnizarea agentului termic pentru apă caldă și încălzire va fi sistată pentru aproximativ 1000 de blocuri din Sectorul 1 și parțial din Sectoarele 2, 5 și 6, până în data de 10 ianuarie 2024, ora 23.30.

În Sectorul 2, zonele afectate vor fi Șoseaua Ștefan cel Mare, în Sectorul 5: Calea 13 Septembrie, Șoseaua Panduri, Spitalul Municipal, precum și strada Nicolae Filimon, Calea Griviței, Bulevardele Constructorilor, Iuliu Maniu și complexele studențești „Leu” și „Regie” din Sectorul 6 al Capitalei.

„Avaria s-a produs pe magistrala Grivița, pe conducta cu diametrul de 1000mm. Au fost deja începute, în regim de urgență, manevrele de sectorizare, închidere și golire a conductei, apoi cele de aerisire. Ulterior, vor fi efectuate sudurile pentru reparația avariei și încărcarea magistralei”, notează sursa citată.

Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute. Pe măsură ce intervenția se finalizează, punctele termice vor fi repuse în funcțiune mai repede decât termenul estimat.

„Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert. Ne cerem scuze pentru disconfortul creat și vă mulțumim pentru înțelegere”, a transmis Termoenergetica."
https://adevarul.ro/stiri-locale/bucuresti/avarie-la-magistrala-iii-sud-ce-zone-din-2321863.html,"Avarie la Magistrala III Sud. Ce zone din Sectoarele 2 și 3 din București rămân fără apă caldă și căldură

Compania Municipală Termoenergetica București (CMTEB) S.A. a anunțat, printr-un comunicat postat pe pagina de Facebook, că o avarie survenită în cursul acestei după-amiezi la Magistrala III Sud va afecta furnizarea agentului termic pentru apă caldă și încălzire, în anumite zone ale Sectoarelor 2 și 3 ale Capitalei.

Zonele afectate

Avaria, localizată la intersecția străzii Drumețului cu Calea Vitan, determină întreruperea furnizării în următoarele zone: Mihai Bravu, Mașina de Pâine, Doamna Ghica, Șoseaua Fundeni și Petricani, în Sectorul 2.

De asemenea, zone din Sectorul 3, precum Vitan, 1 Decembrie, Nicolae Grigorescu, Camil Ressu, Rebreanu și Lucrețiu Pătrășcanu, vor funcționa sub parametrii normali.

Echipele de intervenție ale CMTEB au început lucrările de urgență pentru golirea conductei, aerisire și ulterior sudare pentru repararea avariei. Termenul estimat pentru finalizarea reparațiilor și reluarea furnizării agentului termic este joi, ora 23:30.

În paralel, astăzi au fost finalizate lucrările de reparații pe Magistrala 1 Sud.

„În această după-amiază au fost terminate lucrările de reparații pe Magistrala 1 Sud și a început încărcarea conductelor cu apă, urmând ca funcționarea pentru zonele afectate să fie reluată miercuri dimineață”, a anunțat compania.

Compania asigură că dispeceratele și echipele de intervenție lucrează în regim permanent pentru remedierea problemelor și că, pe măsură ce se finalizează lucrările, punctele termice vor fi repuse în funcțiune mai devreme decât termenul estimat.

Clienții afectați pot obține informații la numărul de telefon 031.9442 sau 0800.820.002, precum și prin aplicația Termoalert.

La finalul postării, CMTEB își exprimă scuzele pentru disconfortul creat și mulțumește pentru înțelegere."
https://adevarul.ro/stiri-locale/bucuresti/frig-in-casele-bucurestenilor-peste-10000-de-2316316.html,"Odată cu venirea iernii, mulți bucureșteni se confruntă cu o situație dificilă în privința încălzirii locuințelor lor. În Sectorul 3, peste 10.000 de oameni sunt afectați de lipsa apei calde și a căldurii, din cauza unor lucrări desfășurate pe Șoseaua Mihai Bravu.

Reparațiile necesare în zonă au provocat disconfort major, iar locuitorii, deși își exprimă înțelegerea față de necesitatea acestor intervenții, speră că astfel de situații nu vor deveni o obișnuință anuală. Un rezident al Capitalei a declarat, pentru Digi 24: „Devenim spartani, ne întărim fizicul, psihicul, sufletul și devenim din ce în ce mai invulnerabili.”

Problemele cu furnizarea apei calde și a căldurii nu sunt doar în Sectorul 3. Mii de blocuri din diverse sectoare ale Capitalei se confruntă cu aceeași problemă, iar mulți locuitori sunt nevoiți să găsească soluții alternative pentru a face față temperaturilor scăzute.

„De două săptămâni apă caldă și căldură deloc. Hai, căldura ca căldura, dar apa caldă?! Încălzim la oală și ne spălăm ca pe timpul lui bunica, la lighean”, a spus un alt bucureștean, pentru sursa citată.

Conducte vechi de aproape jumătate de secol

Termoenergetica a explicat că lucrările desfășurate pe Șoseaua Mihai Bravu sunt esențiale, deoarece se înlocuiesc conductele vechi de 48 de ani care transportă apa caldă și căldura către punctele termice din Sectorul 2. Intervențiile au creat aglomerație în zonă, iar șantierele deschise în parcările de lângă blocuri afectează circulația și accesul la locurile de parcare.

Termoenergetica a anunțat că blocurile din zonă vor primi din nou apă caldă și căldură vineri seară, la ora 23:00, însă mii de alte locuințe din București se confruntă cu probleme similare. Asociațiile de proprietari au luat măsuri pentru a compensa lipsa de căldură, dar mulți se întreabă dacă această situație va deveni o constantă, în fiecare an."
https://adevarul.ro/stiri-locale/bucuresti/incep-probele-pentru-furnizarea-caldurii-in-2308919.html,"Termoenergetica anunță că încep probele pentru furnizarea căldurii, în noaptea de marți spre miercuri.

Compania Municipală Termoenergetica Bucureşti spune că acțiunea va avea loc progresiv, ținând cont de dimensiunile sistemului de termoficare, de starea de dergadare a conductelor, dar și de lucrările desfășurate în toate sectoarele din Capitală.

Pentru că temperatura pe timpul zilei este mai ridicată, iar noaptea valorile termice scad, probele se vor face mai ales în timpul nopții, spun reprezentanții companiei.

Comunicatul menționează că „ în sezonul rece vor fi continuate doar acele lucrări pentru care pot fi realizate provizorate, astfel încât furnizarea agentului termic pentru căldură către clienți, să nu fie afectată”.

Scopul acestor probe la cald este de reechilibrare hidraulică a întregului sistem de termoficare, astfel încât toți consumatorii să beneficieze de căldură când temperaturile vor scădea. Totodată, prin probele la cald se verifică „funcționalitatea traseelor de alimentare de la sursa de producere a agentului termic până la consumator”.

Bucureștenii vor primi căldură „ după înregistrarea, timp de 3 zile consecutiv, între orele 20.00-06.00, a unor valori medii zilnice ale temperaturii aerului exterior de +10º C sau mai mici"", potrivit articolului 117 din H.G. Nr. 425/1994, modificată prin H.G. Nr.337/2018.

Asociațiile de proprietari trebuie să se asigure că instalaţiile interioare proprii funcționează, că lucrările din interiorul imobilelor sunt finalizate și că au fost aerisite caloriferele din apartamente.

Termoenergetica spune că furnizează deja, la cerere, căldură către instituții precum spitalele, şcolile, grădiniţele, căminele de bătrâni, și altele care au solicitat acest lucru."
https://adevarul.ro/blogurile-adevarul/sunt-in-fata-pe-avarii-or-sute-de-blocuri-din-2302200.html,"Sunt în față pe avarii | Sute de blocuri din București nu au apă caldă

Sute de blocuri din București figurează pe lista celor care nu au apă caldă. Potrivit site-ului Termoenergetica, se efectuează lucrări pentru remedierea avariilor apărute în rețeaua de termoficare.

Când nu pot să adorm, număr blocurile din București care nu au apă caldă.

***

- De ce întârzie să vină apa caldă în București?

- Pentru că nu vrea să pară disperată.

***

Cele mai frecvente întrebări pe care și le pun filosofii bucureșteni:

▪︎ „Care este sensul vieții?”

▪︎ „Trăim într-o simulație?”

▪︎ „A venit apa caldă?”

***

Ce nu trebuie să lipsească de pe tăviță de la tăierea moțului unui copil bucureștean?

a) bani;

b) cărți;

c) o oală pentru fiert apă.

***

Ticuri verbale ale bucureștenilor:

▪︎ „Gen”

▪︎ „M-ai înțeles?”

▪︎ „N-am apă caldă”

***

Acasă e acolo unde verifici din 15 în 15 minute dacă a venit apa caldă.

***

Nicușor Dan, vorbe pline de înțelepciune pentru bucureșteni: „E mai importantă curățenia sufletească decât cea trupească”.

***

„Apa caldă trece, pietrele rămân!”, spune un colecționar de pietre din București.

***

Ziua 1738 fără apă caldă: Încep să înțeleg oamenii care fac baie în fântânile de la Piața Unirii.

***

Acest articol este un pamflet."
https://adevarul.ro/stiri-locale/bucuresti/apa-calda-va-fi-din-nou-oprita-in-bucuresti-ce-2299789.html,"Apa caldă va fi din nou oprită în București. Ce zone vor fi afectate și pentru cât timp

Termoenergetica a anunțat miercuri oprirea furnizării agentului termic pentru apă caldă din Magistrala 2 Sud, către punctele termice din Sectorul 2 și către 13 puncte termice din Sectorul 3.

Astfel, în perioada 13 - 18 septembrie 2023, se va sista furnizarea agentului termic pentru apă caldă, către aproximativ 100 de puncte termice din Sectorul 2. Este important de subliniat că, după efectuarea manevrelor de oprire și de calibrare a debitelor pe celelalte magistrale, alimentarea unor puncte termice din acest sector se va face din CTE Grozăvești, acest lucru scurtând perioada anunțată mai sus, a informat miercuri Compania Municipală Termoenergetica București (CMTEB).

Conducta Magistralei 2 Sud a fost pusă în funcțiune în anul 1975, această zonă de rețea având aproape 50 de ani de funcționare.

Obiectivele 1 și 4 din POIM sunt deosebit de importante, deoarece prin aceste șantiere se realizează lucrări de modernizare a conductelor ce asigură alimentarea cu agent termic a punctelor termice din Sectorul 2, pe tronsonul cuprins între CTE Sud și Bulevardul Energeticienilor, Șoselele Mihai Bravu, Ștefan cel Mare și Șoseaua Fundeni. De asemenea, pentru continuarea lucrărilor în zona Bulevardului Chișinău, într-un alt șantier - Obiectivul 1 din ”Programul de Reabilitare a sistemului de termoficare al Municipiului București ”(32 de kilometri) finanțat de Primăria Municipiului București, punctele termice din zona Iancului (între Mihai Bravu și Bulevardul Chișinău) vor rămâne oprite până în data de 20 septembrie 2023.

Este important de subliniat faptul că, deși în majoritatea Obiectivelor din POIM, șantierele se vor desfășura cu provizorate care asigură alte rute de alimentare pentru clienți, în cadrul acestor 2 obiective de pe Magistrala 2 Sud acest lucru nu este posibil din cauza traseului de amplasare a conductelor. Pe toată perioada de execuție, până la finalizarea lucrărilor, alimentarea în această zonă a Sectorului 2 se va face alternativ din CTE SUD - Magistralele I și 3 și CTE Grozăvești – Magistrala Grivița.

Vă reamintim că termenele lucrărilor sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor.

„Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute în teren. Se va lucra simultan în mai multe puncte, astfel încât, pe măsura finalizării unor operațiuni, punctele termice să fie repuse în funcțiune mai repede decât termenul estimat. Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert. Ne cerem scuze pentru disconfortul creat și vă mulțumim pentru înțelegere!”, a informat compania."
https://adevarul.ro/stiri-locale/bucuresti/lucrarile-termoenergetica-de-pe-bulevardul-2295603.html,"Nicușor Dan, primarul general al Bucureștiului, a anunțat, marți, că lucrările efectuate de Termoenergetica pe bulevardul Timişoara, care vor dura patru luni, vor afecta în mod special transportul public, pentru că tramvaiul 25 nu va mai circula, iar afluxul de călători de pe această linie va fi preluat de mai multe autobuze.

""Afectarea cea mai mare este pe transportul public şi o să vedem cum o să se resimtă când vor începe şcolile, pentru că pe toată perioada lucrărilor nu o să circule tramvaiul 25 şi o să circule nişte autobuze care încearcă să suplinească lipsa tramvaiului 25. Perioada de execuţie a lucrărilor este patru luni, aşa este contractul şi aşa şi-au asumat cei de la companie că vor realiza"", a precizat Dan la o conferinţă de presă, scrie Agerpres.

În ceea ce priveşte furnizarea agentului termic, edilul a spus că acesta va fi furnizat, în funcţie de vreme, în intervalul 15 octombrie - 1 noiembrie.

""Sunt două perioade. În jur de 15 octombrie - 1 noiembrie, în funcţie de vreme, atunci o să începem să furnizăm căldură, deocamdată furnizăm apa caldă. Până în momentul în care furnizăm doar apă caldă, nu o să fie probleme pentru blocurile din jur"", a concluzionat Nicuşor Dan, potrivit sursei citate."
https://adevarul.ro/stiri-locale/bucuresti/termoenergetica-datorie-de-sute-de-milioane-de-2293761.html,"Termoenergetica, datorie de sute de milioane de lei la Elcen. Nicușor Dan: E o chestiune tehnică, nu financiară

Confruntându-se cu o datorie semnificativă către Electrocentrale București (Elcen), compania Termoenergetica se află în mijlocul unei dezbateri complexe. Primarul general al Capitalei, Nicușor Dan, a dezvăluit că datoria se ridică la câteva sute de milioane de lei.

El afirmă însă că există fondurile necesare pentru achitarea acesteia, dar există discuții în curs cu privire la modul de utilizare a banilor, în vederea plății.

Primarul Capitalei asigură existența banilor

„Există într-adevăr o datorie a Termoenergeticii către Elcen, care este de câteva sute de milioane de lei. Noi, PMB, faţă de Termoenergetica suntem cu plăţile la zi. Există din urmă, încă din 2020, acele pierderi”, a declarat edilul.

Nicușor Dan susține că a împrumutat 500 de milioane de lei, la finalul anului trecut, tocmai pentru ca această problemă să fie rezolvată, iar banii încă există.

„Deci nu e o chestiune financiară. Este o chestiune tehnică despre ceea ce prevede contractul ca posibilitate a municipalităţii să ajute o firmă privată, chiar dacă e municipală - compania Termoenergetica. Asta presupune o discuţie despre ajutor de stat. Deci este o discuţie tehnică despre cum poate municipalitatea, prin hotărâre de Consiliu General, să recunoască aceste pierderi. Discuţia asta tehnică a avut mai multe şedinţe interne la noi, în Primărie. Una urma să fie ieri după-amiază şi o să aibă loc azi, la ora 15:00. Sunt convins că o să găsim soluţia tehnică. Deci, este o chestiune tehnică, nu e o chestiune financiară”, a explicat Nicuşor Dan, în cadrul unei conferinţe de presă.

Ministrul Energiei, Sebastian Burduja, a subliniat necesitatea rezolvării rapide a situației, solicitând, marți, plata urgentă a datoriei către Elcen. El spune că ar fi vorba de aproximativ 1 miliard de lei.

„Aştept un răspuns concret, instituţional şi plata urgentă a datoriei către Elcen, de aproape 1 miliard de lei. E nevoie de implicare şi de soluţii. Pe această cale, reiterez necesitatea abordării serioase a termoficării din Bucureşti şi voi propune de urgenţă înfiinţarea unui grup de lucru, coordonat de Ministerul Energiei, care să identifice soluţii rapide pentru ieşirea din criză şi modernizarea sistemului de termoficare care asigură apa caldă şi încălzirea pentru bucureşteni. Suntem în 2023 şi nu mai putem tolera condiţii de viaţă ca în secolul trecut în capitala României”, a transmis Burduja.

Potrivit unui comunicat emis de Ministerul Energiei, instituția a atras atenția primarului general cu privire la o datorie semnificativă a Termoenergeticii către Elcen, dată fiind necesitatea achiziționării de gaz pentru sezonul rece. Deși Termoenergetica se află sub egida Primăriei Generale, aceasta se confruntă cu dificultăți financiare ce îi pot afecta capacitatea de a achiziționa gaz în avans, conform cerințelor legale.

„I s-a reamintit primarului general că Elcen trebuie să achiziţioneze gaz pentru sezonul rece, gazul se achiziţionează în avans, conform legislaţiei în vigoare, iar Elcen nu va avea fondurile necesare să achiziţioneze acest gaz”, a menţionat ministerul."
https://adevarul.ro/stiri-locale/bucuresti/bucurestenii-sunt-la-un-pas-sa-ramana-fara-caldura-2292412.html,"Bucureștiul ar putea rămâne fără apă caldă şi căldură în această iarnă după ce distribuitorul Termoenergetica a anunțat că are datorii de aproape un miliard de lei către producătorul de agent termic, ELCEN.

Aproape două treimi din bani sunt pierderi cauzate de reţeaua veche de conducte şi ar fi trebuit să fie plătite de Primăria Capitalei. Apel pentru o soluţie face şi ministrul Energiei, Sebastian Burduja, care aşteaptă un răspuns din partea Primarului General, Nicuşor Dan. Dacă nu plătește datoria, Termoenergetica riscă chiar insolvența, atrag atenția sindicaliștii. Într-o scrisoare adresată Guvernului României, aceștia spun că situația este cauzată și de faptul că o parte din pierderi nu sunt recunoscute de Consiliul General al Capitalei care are în subordine Termoenergetica. Situația este cu atât mai gravă cu cât, fără achitarea datoriei de la Termoenergetica, ELCEN nu poate să cumpere gaz în avans pentru sezonul rece, arată știriletvr.ro. În plus, compania aflată în subordinea Ministerului Energiei, ieșită din insolvență la începutul acestui an, riscă falimentul dacă face din nou datorii către furnizorii de gaze.

De altfel, bucureştenii din peste 5.000 de blocuri fac în continuare duşuri reci pentru că Termoenergetica a anunţat că prelungeşte perioada lucrărilor în reţeaua de conducte.

Încă de la sfârșitul lunii iulie, în mii de blocuri din București, la robinet curge doar apă rece. Reviziile anuale s-au suprapus cu lucrările de schimbare a conductelor vechi din rețeaua principala a orașului. Cei mai afectați acum de lipsa apei calde sunt locuitorii din sectoarele 2, 3 și 4 unde Termoenergetica a anunțat că prelungește termenul pentru remedierea avariilor până pe 20 august."
https://adevarul.ro/stiri-locale/bucuresti/bucurestenii-raman-in-continuare-fara-apa-calda-2290235.html,"Primarul Capitalei, Nicușor Dan a declarat marți că situația blocurilor din București care nu au apă caldă din cauza lucrărilor de înlocuire a conductelor se va prelungi.

Compania Termoenergetica a sistat pe 1 august furnizarea apei calde în mai multe zone din București, pentru efectuarea unor lucrări majore pe conducta Magistralei 3 Sud și într-unul dintre cele mai importante cămine din rețeaua de termoficare a Capitalei.

Estre vorba despre 5.000 de imobile, iar cele mai afectate sectoare sunt 2, 3 și 4.

Nicușor Dan a declarat că o lucrare din Sectorul 3, care ar fi trebuit să fie gata peste trei zile, se va prelungi.

„Este o lucrare amânată de foarte mult timp. E un cămin în stradă Releului, pe magistrala, dat în funcțiune în 1968 și pentru care nu s-au mai făcut lucrări. A fost obligatoriu, pentru a nu fi în situația din iarnă 2020, de a avea două sectoare fără apă - 2 și 3 - s-a luat decizia ca această lucrare pentru acest cămin să fie făcută simultan cu oprirea planificată a CET Sud. Termenul de finalizare pentru această lucrare era anunțat pentru 11 august.

Din informațiile pe care le am, o să mai fie prelungit cu câteva zile. Când lucrarea se va finaliza, o să putem folosi CET Progresul pentru sectoarele 2, 3. Pentru a aproviziona cu căldură, apă caldă din CET Grozăvești, depindem de o lucrare pe care o face în sectorul 1 compania Energetică. Termenul dat de ei e 10 august. Când ei vor face asta, cu apă caldă din Grozăvești o să putem deservi zona de Nord, Aviației, Floreasca, din sectoarele 1 și 2”, a declarat primarul capitalei, în conferința de presă."
https://adevarul.ro/stiri-locale/bucuresti/sectoarele-2-si-3-si-mai-multe-cartiere-din-2288527.html,"Compania Termoenergetica sistează furnizarea apei calde în mai multe zone din București, pentru efectuarea unor lucrări majore pe conducta Magistralei 3 Sud și într-unul dintre cele mai importante cămine din rețeaua de termoficare a Capitalei.

„Simultan cu oprirea CTE Sud pentru efectuarea reviziei anuale au fost începute și lucrări pe conducta Magistralei 3 Sud, cu diametrul de 1200 mm - în zona străzii Releului, cât și în căminul Releului, unul dintre cele mai importante noduri din sistemul de termoficare din Municipiul București. Astfel, furnizarea agentului termic pentru apă caldă va fi sistată în Sectoarele 2 și 3, precum și în zonele Aviației, Floreasca, Calea Dorobanților din Sectorul 1, până în data de 11 august 2023”, a anunțat, marți, într-un comunicat, Termoenergetica București.

Degradări importante ale structurii de rezistență

Potrivit companiei, căminul Releului, acolo unde vor fi începute lucrările de importanță majoră pentru viitoarea funcționare a sistemului de termoficare este unul dintre cele mai importante, „fiind un cămin în care sunt amplasate vanele care fac legătura între Magistrala 3 Sud și Magistrala Berceni, respectiv legăturile între conductele de alimentare între CTE Sud si CTE Progresu”.

„În următoarele zile, vor fi refăcute toate armăturile și conductele din interiorul căminului. Este unul dintre cele mai mari cămine din rețeaua de termoficare a Capitalei, cu o suprafață de 180 de metri pătrați și în cazul său, expertiza a arătat că prezintă degradări importante ale structurii de rezistență cauzate în mare parte de lipsa investițiilor”, precizează Termoenergetica.

Astfel, vor fi remediate:

• zone extinse în care acoperirea cu beton a armăturii nu este asigurată;

• zone în care armătura longitudinală din grinzi, este afectată de rugină, astfel încât, armătura și-a redus diametrul la mai puțin de jumătate (inclusiv zone unde armatura este în totalitate degradată);

• zone în care armătura transversală din grinzi este afectată de rugină, astfel încât armătura și-a redus diametrul cu circa 5 mm;

Tot în această perioadă se vor executa lucrările de înlocuire a aproximativ 20 de metri de conductă cu diametrul de 1200mm și alți aproximativ 50 de metri de conductă cu diametrul de 1000mm. De asemenea vor fi înlocuite și două vane cu diametrul de 1000mm și alte vane de golire, sau de aerisire.

„Conducta Magistralei 3 Sud a fost pusă în funcțiune în anul 1968, această zonă de rețea având 55 de ani de funcționare. Termenul estimat pentru reluarea furnizării agentului termic este 11 august 2023. În paralel, simultan cu intervalul în care CTE Sud va fi oprit pentru efectuarea reviziei anuale, vor fi executate mai multe lucrări de reparații, printre care amintim, zonele Colentina (Dn 800mm), Tineretului ( Dn 500mm și 600mm), Calea Călărașilor (Dn 500mm)”, explică Termoenergetica.

După finalizarea lucrărilor, vor fi efectuate manevrele pentru trecerea consumatorilor arondați CTE Sud la alimentarea din CTE Progresu. O parte din consumatorii alimentați de CTE SUD vor fi arondați la CT Titan. Manevrele tehnice se vor derula progresiv, având în vedere dimensiunile sistemului de termoficare şi gradul de uzură tehnică foarte mare a conductelor, care îngreunează efectuarea operațiunilor desfășurate.

„Este important de subliniat că termenele lucrărilor sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor. Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute în teren”, se mai arată în comunicat.

Se va lucra simultan în mai multe puncte

Compania precizează că, în șantierele mari, se va lucra simultan în mai multe puncte, astfel încât, pe măsura finalizării unor operațiuni, punctele termice să fie repuse în funcțiune mai repede decât termenul estimat.

Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert."
https://adevarul.ro/stiri-locale/bucuresti/sute-de-blocuri-din-bucuresti-raman-fara-apa-2287575.html,"Sute de blocuri din București rămân fără apă caldă. Se efectuează reparații pe conductele rețelei primare

Compania Termoenergetica București (CMTEB) anunță că, începând de luni, se vor efectua lucrări de înlocuire, modernizare și de reparații pe conductele rețelei primare, în zone din sectoarele 3, 4, 5 și 6 din Capitală.

Vor fi efectuate următoarele intervenții:

1. Conducta Dn 500mm, în zona străzilor Arenei, Calea Călărașilor, Delea Veche și strada Matei Basarab (între străzile Delea Vechea și Labirint) din Sectorul 3, unde se vor efectua lucrări de reparații pe Magistrala III Sud.

Pentru aproximativ 65 blocuri din acest sector va fi sistată furnizarea agentului termic pentru apă caldă în perioada cuprinsă între 31 iulie și 04 august 2023, ora 23.00.

„Anul de punere în funcțiune a conductei din această zonă este 1993, această porțiune de rețea având 30 ani de funcționare”, precizează Termoenergetica, într-un comunicat.

2. Conducta Dn 500 mm, în zona Căii Văcărești nr.220-224 și a străzii V.V. Stanciu din Sectorul 4. Se vor executa lucrări de înlocuire a aproximativ 120 de metri de conductă cu același diametru.

„Pentru aproximativ 60 blocuri din această zonă va fi sistată furnizarea agentului termic pentru apă caldă în perioada cuprinsă între 31 iulie și 4 august 2023, ora 23.00. Anul de punere în funcțiune a conductei din această zonă este 1979, această porțiune de rețea termică primară având aproape 45 de ani de funcționare”, explică Termoenergetica.

3. Conducta Dn 500mm, în zona Bulevardului Libertății din Sectorul 5, unde se vor executa lucrări de înlocuire a aproximativ 250 de metri de conductă cu același diametru.

„Pentru aproximativ zece blocuri din această zonă va fi sistată furnizarea agentului termic pentru apă caldă în perioada cuprinsă între 31 iulie și 4 august 2023, ora 23.00. Anul de punere în funcțiune a conductei din această zonă este 1984, această porțiune de rețea termică primară având aproape 40 de ani de funcționare”, arată comunicatul CMTEB.

4. Conducta Dn 800mm, în zona străzilor Dezrobirii și Orșova din Sectorul 6, unde se demarează etapa a doua a lucrărilor de înlocuire a conductelor cu o vechime de peste 50 de ani.

Pentru aproximativ 75 blocuri din acest sector va fi sistată furnizarea agentului termic pentru apă caldă în perioada cuprinsă între 28 iulie și 04 august 2023, ora 22.00. Anul de punere în funcțiune a conductei din această zonă este 1971.

„Reamintim faptul că în această zonă au fost deja înlocuiți aproximativ 500m (490m) de conductă cu diametrul de 800mm, în prima etapă a șantierului. Tronsonul de magistrală din strada Dezrobirii este foarte important pentru că, pe lângă alimentarea directă a unui număr de cinci puncte termice din zona Roșia Montană, în sezonul de vară reprezintă ruta de alimentare pentru Sectorul 1”, se mai arată în comunicat.

Finalizarea lucrărilor ar putea dura mai mult (sau mai puțin) decât s-a estimat

De asemenea, tot din această porțiune de magistrală, în sezonul de iarnă pot fi alimentați clienții din zonele: Politehnicii, strada Fabricii, Șoseaua Virtuții, strada Dreptății.

„Este important de subliniat că termenele lucrărilor sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor. Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute în teren”, adaugă compania.

Potrivit comunicatului, se va lucra simultan în mai multe puncte, astfel încât, pe măsura finalizării unor operațiuni, punctele termice să fie repuse în funcțiune mai repede decât termenul estimat.

Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert."
https://adevarul.ro/stiri-locale/bucuresti/bucurestenii-din-sectorul-4-fara-apa-calda-o-2286908.html,"Bucureștenii din Sectorul 4, fără apă caldă. O avarie a afectat toate punctele termice din sector

În urma unei avarii produse pe conducta Magistralei 3 Sud, Compania Municipală Termoenergetica București (CMTEB) a anunțat miercuri oprirea furnizării agentului termic pentru apă caldă către punctele termice din Sectorul 4.

Măsura a fost luată în vederea executării lucrărilor de reparație necesare în urma unei avarii produse pe conducta Magistralei 3 Sud - DN 1200 mm - în zona străzii Releului, din Sectorul 3 al Capitalei.



Astfel, în perioada 26-28 iulie 2023, se va sista furnizarea agentului termic pentru apă caldă, către toate punctele termice din Sectorul 4.

„Conducta Magistralei 3 Sud a fost pusă în funcțiune în anul 1968, această zonă de rețea având 55 de ani de funcționare. În paralel cu lucrările de remediere a avariei, se fac verificări și lucrări pregătitoare pentru reabilitarea acestei magistrale, pe tronsonul cuprins între CTE Sud și Căminul Releului (strada Releului), lucrare programată pentru începere în cursul acestui an. De asemenea, se efectuează lucrări pregătitoare pentru înlocuirea instalației din căminul Releului. Menționăm faptul că atât tronsonul, cât și căminul mai sus menționate sunt foarte importante pentru asigurarea tranzitului de agent termic între Sectorul 4 și Sectoarele 3 și 2”, a precizat, miercuri, CMTEB.

„Pe măsura finalizării unor operațiuni, punctele termice vor fi repuse în funcțiune”

În toată perioada efectuării reviziei la CTE Progresu, punctele termice din Sectorul 4 sunt alimentate din CTE Sud a precizat compania.

„Este important de subliniat că termenele lucrărilor sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor. Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute în teren. Se va lucra simultan în mai multe puncte, astfel încât, pe măsura finalizării unor operațiuni, punctele termice să fie repuse în funcțiune mai repede decât termenul estimat”, se arată în comunicatul Termoelectrica.

Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert."
https://adevarul.ro/stiri-locale/bucuresti/furnizarea-apei-calde-va-fi-sistata-pentru-2286042.html,"Compania Municipală Termoenergetica anunţă că, începând de luni, se vor efectua lucrări de înlocuire, modernizare şi de reparaţii pe conductele reţelei primare în zone din sectoarele 1, 3, 4, 5 şi 6 din Capitală.

Este vorba despre un număr total de aproximativ 300 de blocuri pentru care va fi sistată furnizarea apei calde, a informat vineri Termoenergetica, printr-un comunicat de presă.

În zona Calea Griviţei din Sectorul 1 se efectuează lucrări de reîntregire a magistralei, după finalizarea lucrărilor de primă urgenţă. Pentru aproximativ 20 blocuri va fi sistată furnizarea agentului termic pentru apă caldă în perioada cuprinsă între 25 iulie ora 09,00 şi 28 iulie, ora 23,00. Anul de punere în funcţiune a conductei din această zonă este 1981, această porţiune de reţea având peste 40 de ani de funcţionare.

În zona străzii Zizin din Sectorul 3 se efectuează lucrări de reparaţii pe Magistrala II Sud şi vor fi înlocuiţi aproximativ 35 de metri de conductă tur/retur. Pentru aproximativ 95 de blocuri din acest sector va fi sistată furnizarea agentului termic pentru apă caldă în perioada cuprinsă între 24 iulie, ora 10,00 şi 28 iulie, ora 23,00. Anul de punere în funcţiune a conductei din această zonă este 1990, această porţiune de reţea având aproape 35 de ani de funcţionare.

În Sectorul 4, în zona Străzii Străduinţei nr. 4, în parcarea aferentă blocului A5, şi pe Aleea Ciceu nr. 8-10, în parcarea şi carosabilul aferente blocului R10, se vor executa lucrări de înlocuire a aproximativ 50 de metri de conductă. Pentru aproximativ 90 de blocuri va fi sistată furnizarea agentului termic pentru apă caldă în perioada cuprinsă între 24 şi 31 iulie, ora 23,00. Anul de punere în funcţiune a conductei din această zonă este 1977, această porţiune de reţea termică primară având peste 45 de ani de funcţionare. Din motive tehnice, lucrarea nu a putut fi executată în perioada 17 – 21 iulie.

În zona Străzii Locotenent Colonel Constantin Marinescu din Sectorul 5 se vor executa lucrări de reparaţie a conductelor, care impun sistarea furnizării agentului termic pentru apă caldă către aproape 40 de blocuri, în perioada cuprinsă între 21 şi 28 iulie, ora 23,00. Anul de punere în funcţiune a conductei din această zonă este 1969, această porţiune de reţea termică primară având aproape 55 de ani de funcţionare.

În zona Bulevardului 1 Mai din Sectorul 6, unde se continuă lucrările de înlocuire a reţelei primare, pentru aproximativ 65 de blocuri va fi sistată furnizarea agentului termic pentru apă caldă, în perioada cuprinsă între 23 şi 26 iulie, ora 23,00. Anul de punere în funcţiune a conductei din această zonă este 1977, această porţiune de reţea având peste 45 de ani de funcţionare.

Potrivit Termoenergetica, termenele lucrărilor sunt estimate înainte de deschiderea şantierelor şi decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor.

„Dispeceratele Companiei Municipale Termoenergetica Bucureşti şi echipele de intervenţie lucrează în regim permanent pentru soluţionarea problemelor apărute în teren. Se va lucra simultan în mai multe puncte, astfel încât, pe măsura finalizării unor operaţiuni, punctele termice să fie repuse în funcţiune mai repede decât termenul estimat. Clienţii au la dispoziţie informaţii prin mesajele preînregistrate la numărul de telefon 031.9442 sau alte detalii la 0800.820.002, precum şi prin aplicaţia Termoalert”, se menţionează în comunicat."
https://adevarul.ro/stiri-locale/bucuresti/mii-de-bucuresteni-raman-fara-apa-calda-in-ce-2285735.html,"Mii de bucureșteni rămân fără apă caldă. În ce zone se fac lucrările de reparații ale conductelor

Mii de bucureșteni din aproape toate sectoarele Capitalei vor rămâne fără apă caldă, ca urmare a lucrărilor de reparații și modernizare care vor fi efectuate de Termoenergetica.

Compania Municipală Termoenergetica București (CMTEB) S.A. anunță, vineri, că începând de luni se vor efectua lucrări de înlocuire, modernizare și de reparații pe conductele rețelei primare, în zone din sectoarele 1, 3, 4, 5 și 6 din Capitală.

Vor fi efectuate următoarele intervenții:

1. Conducta Dn 600mm, în zona Calea Griviței din Sectorul 1, unde se efectuează lucrări de reîntregire a magistralei, după finalizarea lucrărilor de primă urgenţă. Pentru aproximativ 20 blocuri din acest sector va fi sistată furnizarea agentului termic pentru apă caldă în perioada cuprinsă între 25 iulie ora 09.00 și 28 iulie 2023, ora 23.00. Anul de punere în funcțiune a conductei din această zonă este 1981, această porțiune de rețea având peste 40 de ani de funcționare.

2. Conducta Dn 400 mm, în zona străzii Zizin din Sectorul 3, unde se efectuează lucrări de reparații pe Magistrala II Sud și unde vor fi înlocuiți aproximativ 35 de metri de conductă tur/retur cu același diametru. Pentru aproximativ 95 de blocuri din acest sector va fi sistată furnizarea agentului termic pentru apă caldă în perioada cuprinsă între 24 iulie, ora 10.00 și 28 iulie, ora 23.00. Anul de punere în funcțiune a conductei din această zonă este 1990, această porțiune de rețea având aproape 35 de ani de funcționare.

3. Conducta Dn 600mm, în zona străzii Străduinței nr. 4, (în parcarea aferentă blocului A5), aleea Ciceu nr. 8-10 (în parcarea și carosabilul aferente blocului R10) din Sectorul 4. Se vor executa lucrări de înlocuire a aproximativ 50 de metri de conductă cu același diametru. Pentru aproximativ 90 de blocuri va fi sistată furnizarea agentului termic pentru apă caldă în perioada cuprinsă între 24 și 31 iulie 2023, ora 23.00. Anul de punere în funcțiune a conductei din această zonă este 1977, această porțiune de rețea termică primară având peste 45 de ani de funcționare. Din motive tehnice, lucrarea nu a putut fi executată în perioada 17 - 21 iulie 2023.

4. Conductă Dn 250 mm, în zona străzii Locotenent Colonel Constantin Marinescu din Sectorul 5. Se vor executa lucrări de reparație a conductelor, care impun sistarea furnizării agentului termic pentru apă caldă către aproape 40 de blocuri, în perioada cuprinsă între 21 și 28 iulie 2023, ora 23.00. Anul de punere în funcțiune a conductei din această zonă este 1969, această porțiune de rețea termică primară având aproape 55 de ani de funcționare.

5. Conducta Dn 400mm, în zona Bulevardului 1 Mai din Sectorul 6, unde se continuă lucrările de înlocuire a reţelei primare. Pentru aproximativ 65 blocuri din acest sector va fi sistată furnizarea agentului termic pentru apă caldă, în perioada cuprinsă între 23 și 26 iulie 2023, ora 23.00. Anul de punere în funcțiune a conductei din această zonă este 1977, această porțiune de rețea având peste 45 de ani de funcționare.

„Este important de subliniat că termenele lucrărilor sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor.

Dispeceratele Companiei Municipale Termoenergetica București și echipele de intervenție lucrează în regim permanent pentru soluționarea problemelor apărute în teren. Se va lucra simultan în mai multe puncte, astfel încât, pe măsura finalizării unor operațiuni, punctele termice să fie repuse în funcțiune mai repede decât termenul estimat.

Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert. Ne cerem scuze pentru disconfortul creat și vă mulțumim pentru înțelegere”, a informat compania."
https://adevarul.ro/stiri-locale/bucuresti/unde-sunt-situate-cele-500-de-blocuri-din-capitala-2284055.html,"Unde sunt situate cele 500 de blocuri din Capitală care rămân fără apă caldă

Aproximativ 500 de blocuri din sectoarele 1, 2, 4, 5 și 6 din Capitală vor rămâne fără apă caldă începând de luni, pentru lucrări de înlocuire și reparații la conductele rețelei primare, a anunțat vineri compania municipală Termoenergetica București.

Compania Municipală Termoenergetica București a anunțat că vor fi efectuate mai multe intervenții la rețea.

1. Conducta Magistralei I – CET Cet Energo – Dn 400mm și Magistrala II Vest Dn 800mm, în zona intersecției Bulevardului Iuliu Maniu cu strada Valea Cascadelor și a străzilor Ametistului, Mărgelelor și Apusului din Sectorul 6. Echipele companiei vor executa lucrări de înlocuire a conductei cu diametrul de 800mm, două vane cu diametrul de 400 mm și alți șase metri de conductă Dn 400mm.

Tot luni, vor începe lucrările de înlocuire a conductelor în cadrul Lotului 5, Obiectivul 25 din proiectul POIM cu finanțare europeană. Se vor executa lucrările necesare montării unui provizorat care să asigure furnizarea apei calde pe toată durata executării lucrărilor în acest proiect al municipalității.

De asemenea, vor fi executate și lucrările necesare montării unui alt provizorat de aproximativ 300m de conductă (Dn 150mm), pentru realizarea reparațiilor la conductele 400mm din zona străzii Apusului, fără a fi sistată furnizarea apei calde pentru clienți, pe toată durata lucrărilor de primă urgență desfășurate de o firmă terță. Pentru realizarea provizoratului, va fi sistată furnizarea agentului termic pentru apă caldă în perioada cuprinsă între 17 și 21 iulie 2023, ora 23.00, pentru aproximativ 200 de blocuri. Anul de punere în funcțiune a conductei din această zonă este 1969, această porțiune de rețea având aproape 55 de ani de funcționare.

2. Lucrări de înlocuire a rețelei pe conducta Dn 600mm, în zona Aleilor Râul Sadului și Ciceu, strada Aliorului și Aleea Niculițel din Sectorul 4. Se vor înlocui aproximativ 60m de conductă cu același diametru. Acesta este motivul pentru care, în perioada cuprinsă între 17 și 21 iulie 2023, ora 23.00, va fi sistată furnizarea agentului termic pentru apă caldă, pentru 90 de blocuri din această zonă. Anul de punere în funcțiune a conductei este 1977, această porțiune de rețea având peste 45 de ani de funcționare.

3. Conducta Magistralei Progresul Berceni Dn 800mm, în zona Bulevardului Constantin Brâncoveanu și a Șoselei Oltenița din Sectorul 4. Se vor executa lucrările de punere în funcțiune a tronsonului modernizat prin proiectul Primăriei Municipiului București - Obiectivul 5 și se vor executa operațiunile de blindare a unei noi porțiuni de rețea, pentru continuarea lucrărilor, fără sistarea furnizării agentului termic pentru apă caldă.

Totodată, echipele companiei vor interveni pentru a efectua lucrările de reparații a avariilor din rețeaua primară în zona Șoselei Olteniței și a străzii Padeșului din Sectorul 4. Pentru aproximativ 150 de blocuri va fi sistată furnizarea agentului termic pentru apă caldă în perioada cuprinsă între 17 și 24 iulie 2023, ora 23.00. Anul de punere în funcțiune a conductei din această zonă este 1989, această porțiune de rețea având aproape 35 de ani de funcționare.

4. Lucrări de înlocuire a rețelei pe conducta Dn 800mm, în zona Bulevardului Unirii din Sectorul 5. Se vor executa lucrări de înlocuire a aproximativ zece metri de conductă cu același diametru. Pentru aproximativ 40 de blocuri va fi sistată furnizarea agentului termic pentru apă caldă, în perioada cuprinsă între 14 și 21 iulie 2023, ora 23.00. Anul de punere în funcțiune a conductei din această zonă este 1991, această porțiune de rețea având peste 30 de ani de funcționare.

5. Lucrări de reparații la conducta Dn 400mm, în zona Gării de Nord și a Maternității Polizu din Sectorul 1, unde se vor executa lucrări de înlocuire a aproximativ 15 metri de conductă. Pentru aproximativ 30 de blocuri din această zonă va fi sistată furnizarea agentului termic pentru apă caldă în perioada cuprinsă între 18 și 20 iulie 2023, ora 23.00. Anul de punere în funcțiune a conductei din această zonă este 1962, această porțiune de rețea având peste 60 de ani de funcționare.

6. Continuă lucrările de înlocuire a conductei Dn 200mm, în zona străzii Sld. Gheorghe Stănescu din Sectorul 2, unde va fi schimbată o lungime totală de țeavă de 60 de metri și va fi realizată subtraversarea Șoselei Pantelimon. De aceea, până în data de 28 iulie 2023, ora 23.00, furnizarea agentului termic pentru apă caldă pentru 10 de blocuri din această zonă va rămâne sistată. Anul de punere în funcțiune a conductei este 1978, această porțiune de rețea având aproape 45 de ani de funcționare."
https://adevarul.ro/stiri-locale/bucuresti/bucurestenii-raman-fara-apa-calda-sute-de-blocuri-2282502.html,"Compania Municipală Termoenergetica Bucureşti (CMTEB) S.A.a anunţat că începând de luni se vor efectua lucrări de înlocuire şi de reparaţii pe conductele reţelei primare, în zone din toate sectoarele Capitalei.

Aproximativ 675 de blocuri din Bucureşti şi Spitalul Fundeni rămân fără apă caldă săptămâna viitoare, Termoenergetica anunţând lucrări de reparare sau înlocuire a conductelor, unele dintre ele cu 50 de ani de funcţionare.

Dacă în unele cazuri, inclusiv cel al Spitalului Fundeni, furnizarea apei calde este întreruptă pentru pentru câteva zile, pentru 175 de blocuri din Sectorul 1 acest interval este de opt zile, iar 50 de blocuri din Sectorul 5 nu vor avea apă caldă în intervalul 10 - 31 iulie.

Compania precizează şi că termenele lucrărilor sunt estimate înainte de deschiderea şantierelor şi decopertarea galeriilor, putând fi modificate în funcţie de starea în care sunt găsite conductele şi de lucrările care se impun.

1. Conducta Magistralei Grivița – CET Grozăvești DN 700mm, în zona Șoselei Pipera și a străzii Nicolae Caranfil din Sectorul 1. Se vor executa toate operațiunile necesare întregirii conductelor rețelei primare de termoficare DN 700mm, intervențiile fiind impuse de finalizarea unor lucrări de primă urgență deja executate. Pentru aproximativ 175 de blocuri va fi sistată furnizarea agentului termic pentru apă caldă în perioada cuprinsă între 06 și 14 iulie 2023, ora 23.00. Anul de punere în funcțiune a conductei din această zonă este 1973, această porțiune de rețea având 50 de ani de funcționare.

2. Lucrări de înlocuire a rețelei pe conducta DN 600mm, în intersecția Bulevardelor Ion Mihalache, Turda și Mareșal Alexandru Averescu din Sectorul 1. Se vor executa lucrări de înlocuire a aproximativ 15m de conductă, fără a fi sistată furnizarea agentului termic pentru apă caldă. Anul de punere în funcțiune a conductei din această zonă este 1976, această porțiune de rețea având aproape 50 de ani de funcționare.

3. Magistrala 1 Sud - Conducta DN 600mm - în zona străzii Doamna Ghica și Șoseaua Fundeni din Sectorul 2, unde se realizează lucrări de reparații a rețelei primare. În perioada cuprinsă între 12 și 14 iulie va fi sistată furnizarea agentului termic pentru apă caldă, pentru aproximativ 90 de blocuri și Spitalul Fundeni. Anul de punere în funcțiune a conductei din această zonă este 1985, această porțiune de rețea având aproape 40 de ani de funcționare.

4. Lucrări de reparații pe Magistrala 3 Sud DN 700mm, pe Bulevardul Corneliu Coposu din Sectorul 3. Pentru aproximativ 25 de blocuri din această zonă va fi sistată furnizarea agentului termic pentru apă caldă în perioada cuprinsă între 11 și 13 iulie 2023, ora 23.00. Anul de punere în funcțiune a conductei din această zonă este 1994, această porțiune de rețea având aproape 30 de ani de funcționare.

5. Conducta DN 300mm, în zona străzii Reșița din Sectorul 4. Vă precizăm că, din cauza altor urgențe intervenite în cursul acestei săptămâni, lucrările anunțate săptămâna trecută nu au fost executate. În cadrul acestui șantier se vor înlocui aproximativ 20 de metri de conductă cu același diametru. Pentru aproximativ 165 de blocuri va fi sistată furnizarea agentului termic pentru apă caldă în perioada cuprinsă între 11 și 15 iulie 2023, ora 23.00. Anul de punere în funcțiune a conductei din această zonă este 1976, această porțiune de rețea având aproape 50 de ani de funcționare.

6. Conducta DN 500mm, în zona Calea 13 Septembrie din Sectorul 5, unde se continuă lucrările începute în cursul săptămânii trecute. În urma intervențiilor efectuate și a controlului efectuat (în galerie) pentru realizarea lucrărilor programate inițial s-a constatat starea avansată de coroziune a rețelei și s-a decis continuarea lucrărilor de înlocuire cu încă 150 de metri de țeavă cu același diametru. Pentru aproximativ 50 de blocuri din acest sector va fi sistată furnizarea agentului termic pentru apă caldă în perioada cuprinsă între 10 și 31 iulie 2023, ora 23.00. Anul de punere în funcțiune a conductei din această zonă este 1984, această porțiune de rețea având aproape 40 de ani de funcționare.

Citește și: Bucureștenii rămân din nou fără apă caldă

7. Continuarea lucrărilor pe tronsonul de rețea - DN 200mm, pe strada Poiana Câmpina din Sectorul 6, acolo unde se vor schimba în total aproximativ 120 de metri de conductă cu același diametru. Această etapă este executată în perioada cuprinsă între 10 iulie și 14 iulie 2023, fără sistarea furnizării agentului termic pentru apă caldă pentru consumatori. Vă reamintim că anul de punere în funcțiune a conductei din această zonă este 1988, această porțiune de rețea având 35 de ani de funcționare.

8. Conducta DN 400mm, în zona Bulevardului 1 Mai din Sectorul 6, unde se efectuează lucrările de întregire a rețelei primare de termoficare. Pentru aproximativ 65 de blocuri din acest sector va fi sistată furnizarea agentului termic pentru apă caldă în perioada cuprinsă între 13 iulie și 14 iulie 2023, ora 23.00. Vă reamintim că anul de punere în funcțiune a conductei din această zonă este 1977, această porțiune de rețea având peste 45 de ani de funcționare.

9. Conducta DN 1000mm, în zona intersecției străzii Dezrobirii cu Roșia Montană din Sectorul 6, unde se efectuează lucrări de reparații pe Magistrala 3 Vest. Pentru aproximativ 75 de blocuri din acest sector va fi sistată furnizarea agentului termic pentru apă caldă în perioada cuprinsă între 10 și 11 iulie 2023, ora 23.00. Anul de punere în funcțiune a conductei din această zonă este 1971, această porțiune de rețea având peste 50 de ani de funcționare.

10. Lucrări de reparații pe Magistrala Giulești – CET Grivița, DN 300mm, pe Calea Giulești din Sectorul 6. Pentru aproximativ 30 de blocuri din această zonă va fi sistată furnizarea agentului termic pentru apă caldă în perioada cuprinsă între 11 și 14 iulie 2023, ora 23.00. Anul de punere în funcțiune a conductei din această zonă este 1977, această porțiune de rețea având peste 45 de ani de funcționare. Este important de subliniat că termenele lucrărilor sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor.

Termoenergetica subliniază că termenele lucrărilor sunt estimate înainte de deschiderea şantierelor şi decopertarea galeriilor şi că finalizarea lucrărilor depinde de complexitatea acestora, care este în directă legătură cu starea de degradare a conductelor.

„Dispeceratele Companiei Municipale Termoenergetica Bucureşti şi echipele de intervenţie lucrează în regim permanent pentru soluţionarea problemelor apărute în teren. Se va lucra simultan în mai multe puncte, astfel încât, pe măsura finalizării unor operaţiuni, punctele termice să fie repuse în funcţiune mai repede decât termenul estimat. Clienţii au la dispoziţie informaţii prin mesajele preînregistrate la numărul de telefon 031.9442 sau alte detalii la 0800.820.002, precum şi prin aplicaţia Termoalert”, transmite compania."
https://adevarul.ro/stiri-locale/bucuresti/capitala-a-ramas-fara-apa-calda-sute-de-blocuri-2281217.html,"Aproximativ 600 de blocuri din toate sectoarele Capitalei vor avea sistată furnizarea de apă caldă pe diverse intervale de timp, după ce Compania Municipală Termoenergetica Bucureşti a anunțat că face lucrări de înlocuire şi de reparaţii pe conductele din reţeaua primară.

În același timp, 15.000 de apartamente din sectorul 1, aproximativ 300 de blocuri, au rămas fără apă caldă pe termen nelimitat din cauza unor probleme la CET Griviţa.

În primul rând, este vorba de schimbarea conductei pe Magistrala Griviţa, între Podul Grant şi strada Caraiman din sectorul 1. Pentru aproximativ 25 de blocuri va fi sistată furnizarea agentului termic pentru apă caldă în perioada cuprinsă între 3 şi 7 iulie 2023, ora 23.00.

Apoi, se va înlocui o conductă în zona Gării de Nord din sectorul 1, iar pentru aproximativ 40 de blocuri va fi sistată furnizarea agentului termic pentru apă caldă, în perioada cuprinsă între 3 şi 7 iulie 2023, ora 23.00.

Totodată, se va lucra la Magistrala 1 Sud în zona străzilor Dumitru Slugeru şi Heliade între Vii din sectorul 2, unde se continuă lucrările de înlocuire a reţelei primare. În perioada cuprinsă între 30 iunie şi 17 iulie se vor înlocui încă 100 de metri de conductă cu diametrul de 800 mm, acesta fiind motivul pentru care a fost sistată furnizarea agentului termic pentru apă caldă către aproximativ 100 de blocuri.

Lucrări de reparaţii se vor realiza și la Magistrala 2 Sud, în zona străzilor Calea Vitan şi Mihai Bravu din sectorul 3. Pentru aproximativ 125 de blocuri din această zonă va fi sistată furnizarea agentului termic pentru apă caldă în perioada cuprinsă între 4 şi 13 iulie 2023, ora 23.00.

În plus, în zona străzii Reşiţa din sectorul 4, se vor înlocui aproximativ 20 de metri de conductă, iar pentru aproximativ 165 de blocuri din acest sector va fi sistată furnizarea agentului termic pentru apă caldă în perioada cuprinsă între 3 şi 7 iulie 2023, ora 23.00.

Lucrări de reparaţii se vor realiza și în zona Calea 13 Septembrie din sectorul 5, unde se vor înlocui aproximativ 20 de metri de conductă. Pentru aproximativ 48 de blocuri din acest sector va fi sistată furnizarea agentului termic pentru apă caldă în perioada cuprinsă între 3 şi 7 iulie 2023, ora 23.00.

În fine, se va lucra și pe strada Câmpina din sectorul 6, acolo unde se vor schimba aproximativ 120 de metri de conductă. Pentru aproximativ 80 de blocuri din acest sector va fi sistată furnizarea agentului termic pentru apă caldă în perioada cuprinsă între 3 şi 7 iulie 2023, ora 23.00.

Mai grav, peste 15.000 de apartamente din sectorul 1 au rămas fără apă caldă pe termen nelimitat după ce CET Griviţa a pus lacătul pe porţi. Concret, compania administrată de Primăria Sectorului 1 a intrat în incapacitate de plată. Drept urmare, sectorul 1 ar putea avea iarna următoare mari probleme cu încălzirea blocurilor. Dacă CET Griviţa va rămâne închis pe tot parcursul sezonului rece, agentul termic pentru locuitorii din sectorul 1 ar trebui să vină de la celelalte CET-uri din Bucureşti, ceea ce înseamnă că va veni greu sau aproape deloc în casele oamenilor."
https://adevarul.ro/stiri-locale/bucuresti/au-inceput-lucrarile-de-reabilitare-a-210-2277162.html,"Marţi au început lucrările propriu-zise pentru reabilitarea a 210 kilometri de reţea de termoficare din Capitală, finanţate prin Programul Operaţional Infrastructură Mare, anunță Agerpres.

Primarul general Nicuşor Dan a fost prezent la şantierul deschis la Poarta Faur 4, de pe Bd. 1 Decembrie 1918. El a precizat că în acest fel se dă startul ""marilor lucrări"" de termoficare din Capitală, realizate prin contracte cu o valoare totală de 360 de milioane de euro, dintre care 260 de milioane de euro reprezintă fonduri europene şi contribuţia statului. Alte 100 de milioane de euro vor fi asigurate de către Municipalitate, care intenţionează să obţină aceşti bani din împrumuturi.

Nicuşor Dan a reamintit că la începutul lunii noiembrie 2022 au fost încheiate contracte cu cinci firme în vederea reabilitării a 210 kilometri de reţea de termoficare, repartizaţi în cinci loturi. Aceşti 210 kilometri au fost împărţiţi în 25 de loturi mai mici (cu lungimi de 2-12 kilometri). Compania Termoenergetica a selectat 12 dintre aceste loturi, care totalizează 90 de kilometri şi care necesită intervenţii mai rapide. Primăria Capitalei intenţionează să finalizeze lucrările la aceste 12 loturi până la finele anului 2024.

""Pentru moment s-au semnat ordinele de începere pentru două din cele 12 loturi. Acesta (de la Poarta Faur, n.r.) este al doilea. Începând de săptămâna viitoare - cam două pe săptămână - vor fi emise autorizaţii de construire. După ce se emit autorizaţiile de construire se dă ordinul de începere, cam la două săptămâni. Deci toate aceste loturi vor începe efectiv în teren să funcţioneze în acest an şi toate vor fi finalizate până la sfârşitul anului viitor"", a spus Nicuşor Dan.

Lotul început marţi are o lungime de 6 kilometri, dintre care 4 kilometri de conductă magistrală, iar 2 kilometri reprezintă racorduri. Termenul de realizare a lucrărilor este 12 luni, iar valoarea acestora este 30 de milioane de lei plus TVA.

Întrebat dacă există şanse ca măcar un lot al lucrărilor să fie finalizat până la sfârşitul lui 2023, astfel încât să nu se piardă finanţarea europeană, Nicuşor Dan a răspuns afirmativ.

""Da, sunt 100% că asta se va întâmpla. Este un lot în zona de vest, care are doar 2 kilometri şi o să înceapă curând şi acela va fi finalizat, fără îndoială, în acest an. (...) Noi aveam începute pe fonduri municipale alte şapte obiective (de reabilitare a reţelei de termoficare, n.r.). Am avut două runde de consultări cu constructorii, care nu aveau deloc încredere că Primăria va putea vreodată să plătească la timp lucrările. Am deblocat mai întâi acele lucrări şi, după asta, am scos în achiziţie publică aceste lucrări mari, de 360 de milioane de euro. Achiziţia publică a durat, cum durează... E foarte bine că suntem azi aici"", a spus edilul general.

Nicuşor Dan a mai precizat că în 2023 vor fi deschise simultan cele 12 şantiere, pe parcursul a două-trei luni. Cei 210 kilometri, conform contractelor, urmează să fie reabilitaţi în decurs de patru ani de la momentul semnării, adică în noiembrie 2026.

""Din momentul semnării contractului şi până acum s-au luat autorizaţiile pentru începerea lucrărilor şi s-a făcut proiectarea. (...) Cei 90 de kilometri vor fi făcuţi în paralel cu alţi, sperăm noi, de ordinul 40 de kilometri. În momentul de faţă noi suntem la 150 kilometri modernizaţi din 1.000. La sfârşitul lui 2024 vom fi la 300 din 1.000"", a spus el.

Reprezentanţii companiei care au deschis şantierul de la Poarta Faur au declarat că pe parcursul lucrărilor vor exista provizorate pentru asigurarea furnizării apei calde. Acestea vor fi realizate suprateran, în paralel cu reţelele existente.""Am agreat împreună cu Comisia de Circulaţie şi cu Brigada de Poliţie Rutieră să minimizăm impactul, să lucrăm pe tronsoane, astfel încât să nu afectăm traficul"", au precizat aceştia.

Pe de altă parte, directorul general adjunct al companiei Termoenergetica, Adrian Ioaniţoaei, a precizat că în ultima perioadă s-au redus pierderile din reţeaua de termoficare.""Pierderile sunt în jur de 2.200 - 2.300 de tone pe oră în sezonul rece. Acum suntem undeva la 1.500. De exemplu, acum, săptămânile astea, în jur de 1.500-1.600 de tone pe oră. Debitul nu e aşa de mare (în sezonul cald, n.r.), dar ţeava e aceeaşi, găurile sunt aceleaşi, numai că şi reparăm multe tronsoane. Am intervenit chiar pe multe tronsoane şi din cauza asta s-au şi redus"", a spus el."
https://adevarul.ro/stiri-locale/bucuresti/bucurestenii-raman-din-nou-fara-apa-calda-2266951.html,"Bucureștenii rămân fără apă caldă. Asta pentru că au început lucrări de reparații și vor fi înlocuite porțiuni de conducte ale rețelei de termoficare în toate sectoarele din Capitală.

Lucrările vor afecta furnizarea apei calde, mai precizează sursa citată.

Unde se fac lucrări

1. Lucrări de înlocuire a unei porțiuni de aproximativ 30 de metri din conducta Dn 300mm în zona Gării de Nord și a Bulevardului Gheorghe Duca din Sectorul 1. Pentru aproximativ 35 de blocuri din acest sector va fi sistată furnizarea agentului termic pentru apă caldă până în data de 18.05.2023, ora 23.30. Vă reamintim că anul de punere în funcțiune a conductei din această zonă este 1966, această porțiune de rețea având peste 55 de ani de funcționare.

2. Lucrări de reparații și înlocuire de țeavă, de revizie a compensatorilor, la conducta Magistralei II Sud (DN 600mm), în zona Șoselei Colentina și a străzii Mașina de Pâine din Sectorul 2. Pentru aproximativ 255 de blocuri din acest sector va fi sistată furnizarea agentului termic pentru apă caldă, până în data de 18.05.2023, ora 23.30. Vă reamintim că anul de punere în funcțiune a conductei din această zonă este 1986, această porțiune de rețea având peste 35 de ani de funcționare.

3. Lucrări de reparații la conducta Magistralei I Sud (DN 600mm), în zona Bulevardului Camil Ressu din Sectorul 3. Pentru aproximativ 40 de blocuri din acest sector va fi sistată furnizarea agentului termic pentru apă caldă până în data de 18.05.2023, ora 23.30. Vă reamintim că anul de punere în funcțiune a acestei conducte este 1967, această porțiune de rețea având peste 55 de ani de funcționare.

4. Lucrări pentru finalizarea montării conductei Dn 300mm, pe Șoseaua Berceni din Sectorul 4. În cadrul acestei opriri se va sista furnizarea agentului termic pentru apă caldă la Spitalul Clinic de Urgență ""Bagdasar-Arseni"", până în data de 29.05.2023, ora 23.30. Vă reamintim că anul de punere în funcțiune a conductei din această zonă este 1972, această porțiune de rețea având peste 50 de ani de funcționare.

5. Lucrări de modernizare pe conducta Magistralei Ferentari (DN 700mm), în zona Calea Rahovei și a străzii Malcoci din Sectorul 5, unde se vor înlocui două curbe cu diametrele de 300mm și patru metri liniari de țeavă. Pentru aproximativ 180 de blocuri din acest sector va fi sistată furnizarea agentului termic pentru apă caldă, până în data de 18.05.2023, ora 23.30. Anul de punere în funcțiune al conductei din această zonă este 1978, această porțiune de rețea având peste 45 de ani de funcționare.

6. Lucrări pe conducta Magistralei Ferentari (DN 700mm) în zona străzii Sebastian, Calea Rahovei și Calea Ferentari din Sectorul 5. Anul de punere în funcțiune a conductei din această zonă este 1978, această porțiune de rețea având peste 45 de ani de funcționare. Pentru aproximativ 70 de blocuri, furnizarea agentului termic pentru apa caldă va fi sistată, până în data de 29 mai, ora 23.30, oprirea fiind impusă de finalizarea tuturor lucrărilor de montare a conductei preizolate, executate de Compania Municipală Energetica Servicii în cadrul Obiectivului 6 - Magistrala de termoficare Progresu-Ferentari - din proiectul finanțat de Primăria Municipiului București “Reabilitarea sistemului de termoficare al Municipiului București”, prin care se va înlocui, în toate cele șapte obiective o lungime de conductă de 63,2 km (tur-retur).

7. Lucrări de reparații și de înlocuiri vane la conducta Magistralei Grivita (DN 600mm), în zona Calea Crângași din Sectorul 6. Pentru aproximativ 65 de blocuri din acest sector va fi sistată furnizarea agentului termic pentru apă caldă, până în data de 18.05.2023, ora 23.30. Vă reamintim că anul de punere în funcțiune a acestei conducte este 1981, această porțiune de rețea având peste 40 de ani de funcționare.

8. Lucrări de reparații la conducta Magistralei Energo (DN 250mm) în zona Bulevardelor Preciziei și Iuliu Maniu din Sectorul 6, prin care se vor înlocui aproximativ 15 metri liniari de țeavă cu diametrul 200mm. Pentru cinci blocuri din acest sector va fi sistată furnizarea agentului termic pentru apă caldă până în data de 17.05.2023, ora 14.00. Vă reamintim că anul de punere în funcțiune a conductei din această zonă este 1973, această porțiune de rețea având 50 de ani de funcționare.

9. Lucrări de înlocuire a unei porțiuni din conducta Magistralei 1 Vest (DN 600mm) în zona Bulevardului Timișoara din Sectorul 6. Pentru trei consumatori din acest sector va fi sistată furnizarea agentului termic pentru apă caldă până în data de 17.05.2023, ora 23.30. Vă reamintim că anul de punere în funcțiune al conductei din această zonă este 1977, această porțiune de rețea având peste 45 de ani de funcționare.

„Este important de subliniat că termenele lucrărilor sunt estimate înainte de deschiderea șantierelor și decopertarea galeriilor. Finalizarea lucrărilor depinde de complexitatea acestora, care este în directă legătură cu starea de degradare a conductelor”, spune compania.

Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert."
https://adevarul.ro/stiri-locale/bucuresti/elcen-anunta-un-scurtcircuit-la-statia-de-tratare-2263730.html,"ELCEN anunță că miercuri, în jurul orei 15:00, a intervenit un scurtcircuit pe alimentarea cu tensiune electrică a stației de tratare a apei din cadrul CET București Sud, fapt ce a condus la imposibilitatea tratării apei și, implicit, a funcționării centralei.

„Miercuri, 3 mai, un scurtcircuit produs la stația de tratare a apei din cadrul CET București Sud a condus la declanșarea cazanului nr. 4 și a turbinei cu abur nr. 3, ceea ce a condus la indisponibilizarea centralei. Echipele de reparatori și electricieni ale ELCEN au intervenit imediat pentru a remedia situația apărută, astfel că la ora 17 s-a reușit punerea parțială sub tensiune a stației de tratare a apei.”, au transmis reprezentanții societății.

Potrivit acestora, sarcina termică va fi preluată de un cazan de apă fierbinte care va fi pornit în cursul acestei seri, astfel încât se va relua în scurt timp livrarea agentului termic din CET București Sud.

„Facem toate eforturile pentru a reveni cât mai repede la schema normală de funcționare. Revenirea se va face progresiv. Estimăm că în această seară, CET București Sud va livra agent termic la o temperatură redusă față de comanda Termoenergetica, urmând ca în cursul zilei de mâine să se revină la parametrii de funcționare corespunzători. Regretăm situația apărută.

Asigurăm locuitorii racordați la sistemul de termoficare din București că angajații ELCEN fac la acest moment tot ce le stă în putință ca să reducă cât mai mult disconfortul creat.”, mai arată sursa citată.

ELCEN deţine un rol important în ecuaţia energetică naţională întrucât este principalul producător de energie termică din Bucureşti (90%) şi, totodată, un important jucător pe piaţa de energie electrică din România. Are în componenţă patru centrale termo-electrice (CTE Bucureşti Vest, CTE Grozăveşti, CTE Bucureşti Sud şi CTE Progresu) ce produc energie electrică şi termică în cogenerare."
https://adevarul.ro/stiri-locale/bucuresti/spitalul-militar-central-si-alte-zeci-de-blocuri-2260824.html,"Spitalul Militar Central și alte zeci de blocuri au rămas fără apă caldă

Termoenergetica a anunțat duminică că este o avarie majoră în Capitală și că sunt afectate sute de blocuri sau imobile. Printre clădirile fără apă caldă se numără și Spitalul Militar Central.

Pe site-ul companiei se menționează că remedierea defecșiunilor și reluarea furnizării apei calde este estimată pentru duminică, în intervalul 21:00 - 23:30.

„Termenul afişat pentru punerea în funcţiune a punctului termic este estimat. Echipele Companiei Municipale Termoenergetica Bucureşti S.A. lucrează în regim continuu pentru finalizarea în cel mai scurt timp a tuturor lucrărilor”, a transmis compania."
https://adevarul.ro/stiri-locale/bucuresti/termoenergetica-incheie-furnizarea-caldurii-in-2259182.html,"Compania Municipală Termoenergetica Bucureşti (CMTEB) anunţă încheierea perioadei de furnizare a energiei termice către consumatorii racordaţi la sistemul centralizat, începând de marţi.

„CMTEB anunţă, încheierea sezonului de încălzire 2022 - 2023, având în vedere îndeplinirea condițiilor legale prevăzute de articolului nr. 117 din Regulamentul pentru furnizarea şi utilizarea energiei termice, modificat prin H.G. 337/2018, care precizează că „oprirea încălzirii se face după trei zile consecutive în care temperatura medie a aerului exterior depăşeşte +10 grade Celsius, între orele 20.00 – 06.00“.

Astfel, începând cu data de 18 aprilie vor fi iniţiate procedurile de oprire a furnizării energiei termice pentru încălzire către consumatorii racordaţi la sistemul centralizat de termoficare din Municipiul Bucureşti.”, au transmis, luni, reprezentanții Companiei.

Potrivit acestora, oprirea agentului termic pentru căldură va fi făcută progresiv, prin reducerea temperaturii de livrare şi prin închiderea instalaţiilor către consumatori, efectele fiind resimțite pe tot parcursul următoarelor 72 de ore.

Reducerea progresivă a temperaturii de livrare, va oferi posibilitatea de a furniza căldură pe timpul nopții, în următoarele trei zile, până la stabilizarea temperaturilor exterioare.

„Asociațiile de proprietari care doresc închiderea vanelor din subsolul imobilelor, pot solicita în scris acest lucru, prin reprezentanţii legali, la registratura instituției din strada Cavafii Vechi nr. 15, la secţiile de termoficare de sector, sau prin e-mail la adresa relatii@cmteb.ro.”, precizează sursa citată.

Ce instituții vor continua să fie încălzite

De la măsura opririi furnizării agentului termic pentru încălzire fac excepţie obiectivele speciale – spitale, creşe, şcoli, grădiniţe, etc. – în cazul cărora sistarea serviciilor de încălzire se va face la solicitarea scrisă a reprezentanților legali ai acestor instituții.

Clienții au la dispoziție informații prin mesajele preînregistrate la numărul de telefon 031.9442 sau alte detalii la 0800.820.002, precum și prin aplicația Termoalert.

Compania Municipală Termoenergetica Bucureşti S.A. este, începând cu data de 01.12.2019, operatorul regional al serviciului public de alimentare cu energie termică în arealul deservit de Asociaţia de Dezvoltare Intercomunitară Termoenergetică Bucureşti–Ilfov."
https://adevarul.ro/stiri-locale/bucuresti/noi-restrictii-de-trafic-in-bucuresti-2244205.html,"Termoenergetica începe miercuri, 22 februarie, să remedieze avariile rețelei de termoficare din Capitală. Astfel, vor fi instituite restricții de circulație pe Șos. Pantelimon, benzile I și II, din zona trecerii pentru pietoni aflate în proximitatea străzii Herța, sensul de deplasare către Șos. Iancului, începând cu ora 9:30.

„Brigada Rutieră solicită conducătorilor de autovehicule să circule cu prudenţă, să nu oprească ori să staţioneze decât în locurile special amenajate, să respecte semnificaţia indicatoarelor rutiere montate temporar în zonă, precum şi semnalele, indicațiile și dispozițiile poliţiştilor rutieri.

Pietonilor le recomandăm să traverseze strada doar prin locurile marcate și semnalizate corespunzător sau la culoarea verde a semaforului electric, numai după ce s-au asigurat temeinic, iar intenția lor de traversare a fost observată si înțeleasă de către conducătorii auto”, se arată într-un comunicat de presă."
https://adevarul.ro/stiri-locale/bucuresti/bugetul-capitalei-a-fost-aprobat-ce-institutii-au-2239561.html,"Bugetul Capitalei pentru anul 2023 a fost aprobat de către Consiliul General al Capitalei, cu 29 de voturi favorabile, potrivit unui anunț publicat vineri de edilul general Nicușor Dan.

Într-o postare pe Facebook, primarul general, Nicuşor Dan, le-a mulţumit consilierilor generali de la USR, PNL şi PMP pentru votul de vineri.

""Este un buget echilibrat, care permite atât funcţionarea serviciilor, cât şi continuarea investiţiilor. Vorbim, totodată, de o premieră, pentru că începem anul fără datorii curente"", a precizat acesta.

În timpul şedinţei CGMB, au fost aprobate amendamentele propuse de grupurile USR, PNL şi de către primarul general.

Astfel, la propunerea lui Nicuşor Dan, au fost suplimentate: bugetul ASPA - cu 10 milioane (pentru sterilizări şi mărirea capacităţii în adăposturi), al Bibliotecii Metropolitane Bucureşti - cu 3,4 milioane lei, al Palatelor Brâncoveneşti de la Porţile Bucureştiului - cu 2 milioane lei, al ARCUB - cu 5 milioane lei, al Centrului pentru Seniori - cu 3 milioane lei, al CREART - cu 4 milioane lei, al Administraţiei Fondului Imobiliar - cu 18 milioane lei.

Viceprimarul Stelian Bujduveanu a precizat că amendamentele PNL vizează modernizarea flotei învechite a transportului public, prin majorarea capitalului social al STB cu 100 de milioane de lei. Totodată, 20 de milioane de lei vor fi alocaţi pentru modernizarea iluminatului public. De asemenea, a fost bugetată analiza juridică a terenurilor ""care astăzi sunt blocate în jurul lacurilor din Municipiul Bucureşti"", astfel încât să fie redată cetăţenilor promenada în jurul lacurilor.

Modernizarea tramvaielor și siguranța cetățenilor în trafic

""Aşa cum am promis, alocăm acei 100 de milioane de lei pentru remodernizarea parcului învechit: vorbim de 70 de tramvaie, care anul acesta vor fi scoase în stradă, modernizate cu scaune noi, tapiţerie nouă, linoleum nou, vopsite şi pe afară şi pe interior. (...) Pentru acest an, Administraţia Străzilor trebuie să accelereze motoarele şi să suplimentăm cu 54 de milioane - bani care se vor duce în siguranţa cetăţenilor în trafic, în sistematizări, benzi unice - culoarele acelea care au fost avizate în Comisia Tehnică de Circulaţie - şi, cel mai important, împreună cu Direcţia de Patrimoniu, s-au reperat 13 locaţii care însumează peste 43.000 de metri pătraţi de parcări în afară străzilor şi bulevardelor"", a spus el.

USR a susţinut suplimentarea programului de investiţii al Clubului Sportiv Municipal Bucureşti cu 2,4 milioane lei, al ALPAB - cu 28,9 milioane lei, al Administraţiei Spitalelor - cu 43 milioane lei.

Consilierul general USR Nicorel Nicorescu a declarat că bugetul din 2023 porneşte ""de la o situaţia economică consolidată"", fiind ""lipsit de datoriile obişnuite, din anii precedenţi"". El a apreciat că bugetul este unul ""echilibrat, bazat pe investiţii şi proiecte"". A menţionat că urmează ""un an de muncă susţinută"" şi că USR va sprijini efortul de ""transformare responsabilă"" a oraşului în bine.

""Suntem bucuroşi că prin susţinerea noastră, a USR, PMB poate trece la o nouă etapă, de data aceasta de consolidare a acestor realizări, de reformă şi creştere a productivităţii şi a profesionalismului în cadrul aparatului administrativ. Nu a fost uşor deloc să avem această evoluţie bună. În bugetul propus sunt creşteri semnificative în multe domenii, plecând de la sănătate, îngrijire în parcuri şi curăţenie, tratamente, DDD, investiţii şi reabilitări, reparaţii, Planul de Urbanism General, fonduri europene la un nivel neimaginat de vechile administraţii şi până la managementul traficului - reabilitări de drumuri, transport în comun şi parcări publice"", a spus el.

ALPAB a primit mai mulți bani

Consilierul general PSD Aurelian Bădulescu a criticat faptul că în proiectul de buget au fost prevăzute la ALPAB ""achiziţii de mobilier supraevaluat"". El a adăugat că Bucureştiul ""este în disoluţie"" şi că acest lucru se reflectă în sondaje.

""PNL, deşi are un discurs duplicitar şi încearcă să se situeze ca un fel de critic, ca un fel de sfânt duh deasupra domnului Nicuşor Dan, dându-i poveţe şi perioade de îndreptare, vin astăzi şi pun mâna împreună cu cei de la USR şi binecuvântează acest buget, dând bani spre cheltuială domnului Nicuşor Dan şi celor două cohorte peneliste şi useriste care astăzi sunt la conducerea Municipiului Bucureşti. (...) Bucureştiul este în disoluţie, o ştie şi PNL - şi nu mă refer la colegii mei care sunt aici, în sală - o ştiu structurile centrale şi le e ruşine cu această chestiune şi asta se reflectă foarte clar şi în ultimele sondaje. (...) Mulţi dintre colegii de la PNL sunt tineri, credeam că vor face o altă politică, dar clanul Ciucu de la Sectorul 6 a avut încă o dată o putere mai mare"", a spus el.

Termoenergetica a primit mai puțin

Bădulescu a criticat faptul că bugetul este disproporţionat, menţionând că au fost suplimentaţi banii pentru ALPAB, dar că au fost alocaţi cu 700 de milioane de lei mai puţin pentru Termoenergetica.

Consilierii generali de la PSD au părăsit sala în timpul dezbaterilor, în semn de protest faţă de faptul că nu le-a fost aprobat amendamentul care viza suplimentarea cu 630 de milioane de lei pentru plata stimulentelor financiare restante; suplimentarea cu 56 de milioane de lei pentru continuarea lucrărilor la ""Bancă de alimente""; 24,7 milioane lei pentru finalizarea lucrărilor la blocul de locuinţe sociale din bd. Ghencea nr. 322 - 326.

Bugetul ASPA a fost dublat

În timpul şedinţei, au luat cuvântul şi reprezentanţi ai cetăţenilor, care au cerut alocarea de fonduri pentru colectarea selectivă a deşeurilor, precum şi pentru un monument dedicat Ecaterinei Teodoroiu. Totodată, preşedintele Asociaţiei Mame pentru mame, Ana Măiţă, a criticat majorarea bugetului ASPA.

""Bugetul ASPA - înţeleg că domnul primar are neruşinarea să îl dubleze, aproape - suplimentat faţă de ceea ce s-a mai suplimentat odată, ca să fim mâncaţi de câini, de vii, pe banii noştri. (...) Nu cădeţi în această capcană în care domnul primar vă cere (...) pentru mărirea capacităţii în adăposturi. Adică, să ţinem şi mai mulţi câini, să plătim şi mai multe contracte dubioase de hrană cu firme de casă"", a spus ea.

Conform proiectului, Primăria Capitalei şi instituţiile subordonate ar urma să aibă în 2023 un buget general de 11,3 miliarde de lei, din care bugetul local este estimat la 8 miliarde de lei."
https://adevarul.ro/stiri-locale/bucuresti/nicusor-dan-au-fost-finalizate-lucrarile-de-2235153.html,"Nicușor Dan: Au fost finalizate lucrările de modernizare a unui nou tronson de rețea de termoficare din zona Ferentari

Primarul general al Capitalei, Nicuşor Dan, a transmis, marți, printr-o postare publicată pe contul său de Facebook că au fost finalizate lucrările de modernizare a unui nou tronson de rețea de termoficare din zona Ferentari.

„Am finalizat lucrările de modernizare a unui nou tronson de rețea de termoficare din zona Ferentari, aferent Obiectivului 6 – Magistrala Progresu-Ferentari, pe care-l vom da în funcțiune în perioada imediat următoare.

Acest tronson are 1.500 de metri, din 1.200 de metri de conductă magistrală preizolată, dotată cu senzori de detecție a avariilor, și alți 300 în zona racordurilor în Punctul Termic 6 Sebastian

Conducta modernizată alimentează consumatorii din zona Calea Rahovei, Calea Ferentari, strada Mihail Sebastian. Acest obiectiv alimentează 16 puncte termice, care asigură furnizarea energiei termice pentru un număr de 241 de scări de bloc, respectiv circa 10.000 de apartamente, un liceu și o școală”, se arată în postarea publicată pe Facebook de Nicușor Dan.

De asemenea, edilul precizează că până în prezent au fost puși în funcțiune 11 kilometri, din cei 13 existenți pe magistrala menționată. Conform estimărilor, aceasta ar putea fi finalizată în luna aprilie.

„În 2023 vom continua lucrările la cele patru obiective majore din 2022: Ferentari, Olteniței, Pantelimon Amzei - Victoriei - Mihalache, vom deschide doua obiective mari in Colentina si Bd. Timisoara si cate un obiectiv mare din fiecare din cele 5 loturi finantate din fonduri europene”, a mai transmis edilul."
https://adevarul.ro/stiri-locale/bucuresti/bucurestenii-din-sectorul-5-care-au-platit-pentru-2232890.html,"Bucureștenii din Sectorul 5 care au plătit pentru apă caldă și căldură dar nu au avut, sfătuiți de primărie să-și ceară banii înapoi

Primăria Sectorului 5 îi sfătuiește pe locuitorii din zonele Rahova, Ferentari, Sebastian, 13 Septembrie și nu numai, care nu au avut apă caldă și căldură, să solicite restituirea sumelor încasate de încasate de Compania Municipală Termoenergetica București, potrivit unei postări de pe Facebook.

Instituția a publicat și pașii pe care trebuie să-i facă cetățenii din sector care vor să își recupereze banii dați pentru servicii inexistente.

Astfel, bucureștenii sunt sfătuiți să facă o poză la contorul de la bloc în care să se vadă temperatura apei calde și a agentului termic. Ulterior, poza trebuie trimisă la adresa: office@cmteb.ro, alături de o sesizare prin care să se solicite compensarea facturii.

„Operatorul va fi obligat să restituie sumele de bani plătite de cetățeni pentru că nu a furnizat agent termic la standardele din contract. Baza legală pentru acest demers se află în contractul încheiat între Asociațiile de Proprietari și Termoenergetica, respectiv art.6, alin.7, lit.b, art.7, alin. 3.”, arată Primăria Sectorului 5.

Ce se arată în contract

Potrivit contractului de furnizare a energiei termice și a art.6, furnizorul are următoarele obligații:

1. să respecte prevederile reglementarilor in vigoare şi angajamentele asumate prin prezentul Contract

2. să încheie act adițional la prezentul contract ori de câte ori apar modificāri;

3. să asigure continuitatea serviciului de furnizare a energiei termice la parametri fizici și calitativi prevazui în prezentul contract şi de legislația în vigoare;

4. sä aducä la cunoştinta utilizatorului, cu cel puțin 10 zile înainte, prin mass-media, și/sau prin afişare la utilizator, orice întrerupere în furnizarea energiei termice, în cazul unor lucràri de modernizare, retehnologizare, reparații și intreținere planificate stabilite prin programele anuale convenite cu autoritățile administrației publice locale, care impun întreruperea furnizārii energiei termice. In cazuri speciale, utilizatorul va fi anunțat cu cel puțin 24 de ore înainte de începerea lucrărilor mentionate mai sus;

5. sā oprească alimentarea instalaților aflate in subsolurile tehnice ale utilizatorului in cazul producerii unei avarii sau pentru prevenirea acesteia, astfel încât să se limiteze, respectiv să se elimine consecintele evenimentului;

6. să efectueze aerisirea instalațiilor interioare aparținānd utilizatorilor de tip urban ori de câte ori acestea sunt golite de către furnizor sau din cauza acestuia;

7. să furnizeze apa caldă de consum asigurând la punctul de separare: a) condiile de potabilitate a apei calde de consum care este furnizatā prin reteaua de distribuție pe care o exploatează; b) o temperatură cuprinsă în intervalul 55° – 60°C, cu o abatere de +5°C; c)presiunea de serviciu şi debitul minim necesar;

8. să respecte regimul chimic al apei din reteaua de furnizare a agentului termic, efectuând periodic masurátori ale indicilor chimici;

9. să factureze cantitățile de energie termică în conformitate cu metodologia de calcul aprobată de autoritatea de reglementare competentă, pe baza preturilor și a cantităților de energie termică furnizată;

Legat de problemele cu apa caldă și căldura, a fost întrebat Claudiu Crețu, director Termoenergetica.

Acesta a declarat pentru Digi24 „că asociațiile de proprietari plătesc în funcție de consumul înregistrat de contorul instalat la fiecare bloc în parte.”.

În plus, el sustine că dacă un bloc nu a avut încalzire, iar contorul nu a înregistrat nicio gigacalorie consumată, Termoenergetica nu are ce factură să dea.

Compania Municipală Termoenergetica București a fost amendată de ANPC, pentru că a furnizat agent termic la standarde minime de confort, a mai anunțat Primăria Sector 5.

Prețul pentru gigacalorie

Nicușor Dan, primarul general al Capitalei, a declarat în luna noiembrie că bucureștenii vor plăti în această iarnă 350 de lei pentru gigacalorie, dar și că subvenția achitată de primărie va crește de la 550 la 800 de lei pe gigacalorie.

Potrivit primarului, prețul de producție a crescut cu 255, ajungând la 1.150 de lei pe gigacalorie.

„Pe angajamentul nostru de a păstra prețul pentru populație de 350 de lei gicacaloria, din acești 1.150 de lei, cetățenii bucureșteni vor plăti 350 și primăria 800 în lunile care urmează. Prețul cu care noi funcționăm încă din martie 2021 o să funcționeze și în această iarnă. Subvenția pentru termie, care era în jur de 550 de lei, o să ajungă 800 de lei”, a explicat primarul general, potrivit G4Media."
https://adevarul.ro/economie/o-noua-linie-electrica-aeriana-de-inalta-tensiune-2395593.html,"Lucrările de construcție a LEA 220 dublu circuit Ostrovu Mare – RET (linie nouă), care va contribui la evacuarea energiei produse în hidrocentrala Porțile de Fier 2, se află într-un stadiu avansat de execuție.

Până în prezent au fost ridicați 100 de stâlpi, alți 2 fiind asamblați la sol și pregătiți a fi ridicați. Au fost realizate și finalizate 104 fundații, stadiul fizic al investiției fiind de 75%.

În aceste zile, se desfășoară cea mai complexă parte a lucrării, respectiv tronsonul care traversează Brațul Gogoșu al fluviului Dunărea, fiind vorba despre stâlpi speciali utilizați în astfel de situații, stâlpi metalici de dublu circuit, tip turn, cu coronament dublu triunghi (coronament tip DONAU), care au înălțimea de 66 de metri. Deschiderea de traversare a Braţului Gogoşu are lungimea de 560 de metri.

Contractul de execuție are o valoare totală de 49 de milioane de lei și a fost semnat în martie 2023, ordinul de începere a lucrărilor fiind dat în luna mai 2023. Termenul de finalizare a lucrării este mai 2025.

Noua linie de 220 kV va face legătura între Stația Cetate și cea de-a 82-a stație din Rețeaua Electrică de Transport a României, Stația Ostrov, investiție aflată în etapa de derulare a achiziției publice pentru contractul de execuție. Construirea noii linii Ostrovu Mare - RET și a stației Ostrov au ca scop principal creșterea capacității de evacuare în Sistemul Electroenergetic Național a energiei electrice produse în Hidrocentrala Porțile de Fier 2.

Rețeaua electrică de transport gestionată de Compania Națională de Transport al Energiei Electrice Transelectrica SA are în prezent o lungime de aproximativ 9.140 de kilometri de linii electrice aeriene de 400 kV, 220 kV și 110 kV și 81 de stații electrice de transformare. În ultimii șase ani, Operatorul Național de Transport și Sistem a construit peste 400 de kilometri de linii electrice aeriene noi de 400 kV, iar până în 2030 se află în construcție 740 de kilometri de linii electrice aeriene de înaltă tensiune cu o valoare totală de peste 380 de milioane de euro."
https://adevarul.ro/economie/exercitiu-de-restaurare-a-alimentarii-cu-energie-2395572.html,"Exercițiu de restaurare a alimentării cu energie electrică, după simularea unei pene de curent

Dispecerul Energetic Național din cadrul Transelectrica a desfășurat recent la Centrala Hidroelectrică Lotru, un exercițiu complex de restaurare a Sistemului Electroenergetic Național.

Săptămâna aceasta Dispecerul Energetic Național din cadrul Transelectrica a desfășurat la Centrala Hidroelectrică Lotru, un exercițiu complex de restaurare a Sistemului Electroenergetic Național, la care au participat aproximativ 100 de specialiști de la principalele entități implicate în aceste procese: Transelectrica (Dispecerul Energetic Național și Dispecerii Energetici Teritoriali), Hidroelectrica, OMV Petrom, Romgaz, CE Oltenia, CNE Cernavodă, DEER, PPC Rețele Electrice, Distribuție Energie Oltenia, Delgaz Grid.

Exercițiul practic a presupus pornirea în condiții de siguranță a Centralei Hidroelectrice Lotru fără tensiune din sistem, alimentarea unei pompe din cadrul amenajării hidroelectrice și apoi resincronizarea insulei la SEN, a informat Transelectrica.

Potrivit companiei, apărarea și restaurarea sunt activități esențiale, fără de care sistemul energetic nu ar face față în cazul apariției unor stări de urgență, respectiv nu ar putea reveni la starea normală de funcționare, după instaurarea unei stări de colaps.

„Exercițiul organizat la Centrala Hidroelectrică Lotru a fost o reușită, personalul implicat și instalațiile energetice s-au comportat conform parametrilor proiectați și așteptați”, a informat compania

Acest exercițiu a fost organizat ca urmare a obligațiilor legale pe care Transelectrica le are în calitate de Operator de Transport și Sistem membru al rețelei interconectate europene, în conformitate cu prevederile Regulamentului European 2196/2017.

„În viitorul apropiat, ne propunem să organizăm un exercițiu similar la o scară mai mare care să implice și operatori de transport și sistem vecini”, au anunțat reprezentanții companiei.

Amintim că, în luna iunie, o pană majoră de curent a afectat mai multe țări din Balcani - Muntenegru, Bosnia şi Herţegovina, Albania și coasta Adriatică a Croației. Atunci, Transelectrica, prin Comitetul de Operațiuni a ENTSO-E (Rețeaua Europeană a Operatorilor de Transport și de Sistem pentru Energie Electrică), a declanșat o amplă investigație."
https://adevarul.ro/economie/transelectrica-buna-de-plata-in-razboiul-politic-2371332.html,"Transelectrica, bună de plată în războiul politic dintre Florin Cîțu și Ludovic Orban

Membrii Consiliului de Supraveghere al Transelectrica, demiși în vara anului 2021 din motive politice, când s-a schimbat Guvernul Ludovic Orban cu cel al lui Florin Cîțu, s-au adresat rând pe rând instanței.

Un astfel de proces a fost câștigat recent la Centrul de Arbitraj de la Viena de unul dintre membrii Consiliului de Supraveghere al Transelectrica - Mircea Cristian Staicu.

Într-o adresă trimisă miercuri Bursei de Valori București, Transelectrica informează că „urmare a soluționării cererii de arbitraj ARB-5736 Mircea Cristian STAICU (RO) vs. Transelectrica (RO), Centrul de Arbitraj de la Viena, prin Hotărârea arbitrală a admis pretenții impotriva Companiei, după cum urmează:

- plata sumei de 609.889,86 lei reprezentând compensația de denunțare aferentă indemnizațiilor fixe brute lunare rămase până la sfârșitul mandatului potrivit contractului de mandat, la care se adaugă accesorii;

- plata sumei de 186.384,00 lei reprezentând compensația de neconcurență potrivit contractului de mandat, la care se adaugă accesorii;

- plata sumei de 135.128,33 lei reprezentând componenta variabilă potrivit contractului de mandat, la care se adaugă accesorii”.

„Compania a fost obligată totodată la plata unor costuri și cheltuieli arbitrale”, se arată în nota remisă BVB.

Rocada guvernelor

Pe 22 iunie 2021, fără un motiv anume, Secretariatul General al Guvernului (SGG) a decis, în calitate de acționar majoritar, schimbarea membrilor Consiliului de Supraveghere al Transelectrica.

Practic, șapte membri CS care aveau mandate pline de patru ani, până în septembrie 2024, au fost revocați, fiind înlocuiți de cinci membri provizorii, cu mandate de 4 luni, valabile doar până la data de 22 octombrie 2021.

Guvernul de atunci era controlat de Florin Cîțu și apropiații săi, iar toți cei demiși au fost numiți în guvernarea Orban. Practic, șefii de la Transelectrica au fost revocați pentru că fusese schimbat Guvernul, deși, teoretic, legislația privind guvernanța corporativă descurajează astfel de practici, numirile pe criterii politice în companiile de stat.

Potrivit Hotnews, în luna mai 2024, Transelectrica a pierdut litigiile cu Corneliu Marcu și Andreea Miu, foști membri ai Directoratului companiei, revocați printr-o decizie a Consiliului de Supraveghere din iunie 2021. Transelectrica a fost obligată la plata a 1,1 milioane lei.

În luna ianuarie 2024, Jean Valentin Comănescu, fost membru în Consiliul de Supraveghere, a câștigat un proces, valoarea despăgubirii fiind de peste 800 mii lei, plus accesorii, reprezentând compensații pentru faptul că a fost revocat înainte de finalizarea mandatului.

În luna octombrie 2023, Transelectrica a anunțat că Luiza Popescu, fost membru al Consiliului de Supraveghere al companiei, a câștigat la Centrul de Arbitraj de la Viena compensații de 792.132 lei (principal), plus 11.759 lei și 7.011 euro, cu titlu de cheltuieli arbitrale.

În luna august 2023, Ciprian Constantin Dumitru, fost membru al Consiliului de Supraveghere, revocat în 2021, a câștigat la Centrul de Arbitraj de la Viena, obligând compania la plata sumei totale de aproape 2 milioane de lei.

În decembrie 2022, a câștigat Oleg Burlacu, fost membru al Consiliului de Supraveghere, obligând compania la plata sumei de 792.132 lei (principal), la care se adaugă accesorii și cheltuieli de judecată.

În aprilie 2021, a câștigat Cătălin Nițu, fost membru al directoratului, suma de 559.164 lei (principal), plus accesorii și cheltuieli de judecată. Cătălin Nițu nu s-a mulțumit cu atât și aduce din nou Transelectrica în fața Centrului de Arbitraj de la Viena, cerând de data aceasta 2,2 milioane de lei."
https://adevarul.ro/economie/pana-de-curent-din-balcani-analizata-de-reteaua-2370439.html,"Pana de curent din Balcani, analizată de Rețeaua Europeană ENTSO-E. Precizările Transelectrica

Pana majoră de curent care a afectat sâmbătă mai multe țări din Balcani - Muntenegru, Bosnia şi Herţegovina, Albania și coasta Adriatică a Croației - face oboiectul unei investigații a Comitetului de Operațiuni a ENTSO-E (Rețeaua Europeană a Operatorilor de Transport și de Sistem pentru Energie Electrică).

„La 21 iunie 2024, în jurul orei 12:20, a avut loc un incident major la rețea în partea de sud-est a sistemului energetic al Europei Continentale. Incidentul a dus la o întrerupere a rețelelor de electricitate din Albania, Muntenegru, Bosnia-Herțegovina și o întrerupere parțială în Croația. OTS-urile afectate, cu sprijinul OTS-urilor vecini, au restabilit energia electrică pe rețelele lor în aproximativ 2 ore, urmărind minimizarea impactului perturbării asupra consumatorilor.

ENTSO-E colectează în prezent toate datele tehnice relevante despre acest eveniment de la OTS afectați și va oferi mai multe informații cât mai curând posibil.

În conformitate cu metodologia Scala de Clasificare a Incidentelor, Comitetul de Operațiuni Sisteme al ENTSO-E va efectua o investigație detaliată a acestui eveniment în săptămânile următoare, cu sprijinul unui grup de experți”, a informat ENTSO-E.

Potrivit Transelectrica, incidentul major de rețea care a condus la o pană de curent în rețelele din Albania, Muntenegru, Bosnia și Herțegovina și la o pană de curent parțială în Croația nu a avut impact în Sistemul Electroenergetic Național al României.

Compania a transmis: ” Incidentul major de rețea din partea de sud-est a sistemului energetic al Europei continentale, care s-a produs ieri, 21 iunie 2024, și care a condus la o pană de curent în rețelele din Albania, Muntenegru, Bosnia și Herțegovina și la o pană de curent parțială în Croația, nu a avut impact în Sistemul Electroenergetic Național al României și în niciunul dintre sistemele electroenergetice vecine.

Incidentul este analizat la nivelul Asociației Europene a Operatorilor de Transport și Sistem din Europa (ENTSO-E), entitate care gestionează funcționarea rețelei europene interconectate.

În condițiile meteorologice extreme de vreme caniculară anunțată pentru aceste zile, Transelectrica monitorizează îndeaproape funcționarea în siguranță a Rețelei Electrice de Transport naționale.”"
https://adevarul.ro/economie/azerbaidjan-georgia-romania-si-ungaria-vor-2364190.html,"Azerbaidjan, Georgia, România și Ungaria au semnat un Memorandum privind înființarea unei societăți de tip Joint Venture, cu sediul în România, în domeniul Dezvoltării și Transportului Energiei Verzi – Proiectul „Green Energy Corridor”.

În aplicarea Acordului între Guvernele Republicii Azerbaidjan, Georgia, România și Ungaria privind Parteneriatul Strategic în domeniul Dezvoltării și Transportului Energiei Verzi – Proiectul „Green Energy Corridor”, CNTEE Transelectrica SA și celelalte părți relevante desemnate la nivelul fiecărui stat, respectiv AzerEnerji JSC, Georgian State Electrosystem și MVM Zrt., au semnat astăzi, la București, un Memorandum de Înțelegere prin care convin să depună eforturile necesare pentru a întreprinde demersurile privind înființarea unei societăți de tip Joint Venture, cu sediul în România.

La ceremonia de semnare a acestui Memorandum de Înțelegere au participat domnul Mircea Abrudean – Secretarul General al Guvernului României, domnul Dan Dragoș Drăgan – Secretar de Stat în cadrul Ministerului Energiei și domnul Gabriel Andronache – Vicepreședinte al Autorității Naționale de Reglementare în Domeniul Energiei (ANRE).

Societatea de tip Joint Venture pentru înființarea căreia a fost agreată demararea demersurilor de înființare, ar urma să asigure implementarea Proiectului „Green Energy Corridor”, în conformitate cu acordul între Guvernele statelor Azerbaidjan, Georgia, România și Ungaria.

Memorandumul semnat la București între CNTEE Transelectrica SA, AzerEnerji JSC, Georgian State Electrosystem și MVM Zrt., pune bazele cadrului general de înțelegere a celor patru părți relevante cu privire la inițierea procedurilor de înființare a societății de tip Joint Venture, cu condiția obținerii acordurilor statutare prealabile incidente fiecărei companii în parte.

În sensul acesta, Compania Națională de Transport al Energiei Electrice Transelectrica SA, subsecvent stabilirii informației adecvate complete având ca obiect noua societate de tip Joint Venture, urmează să convoace Adunarea generală a acționarilor pentru obținerea aprobării participării la capitalul social al acesteia.

„Green Energy Corridor” este un proiect ambițios convenit de guvernele Azerbaidjanului, Georgiei, României și Ungariei, cu susținerea Comisiei Europene, care va integra capacitatea regională de energie și va furniza energie electrică la prețuri competitive din surse regenerabile, în conformitate cu obiectivele actuale de tranziție energetică la nivelul Uniunii Europene.

CNTEE Transelectrica SA, desemnată de Guvernul României în calitate de parte relevantă în acest proiect, colaborează îndeaproape cu celelalte părți relevante din statele partenere în vederea atingerii obiectivului acestui proiect extrem de complex, respectiv evaluarea potențialului de producere și schimburile de energie curată în zona Caucaz/Europa și proiectarea infrastructurii aferente, luând în considerare aspectele tehnice, economice și de reglementare."
https://adevarul.ro/economie/transelectrica-a-inaugurat-cea-mai-complexa-linie-2354923.html,"Transelectrica SA a inaugurat luni, printr-o ceremonie organizată în Stația Electrică de Transformare Porțile de Fier, Linia Electrică Aeriană 400 kV Porțile de Fier – (Anina) – Reșița.

Proiectul de investiții a avut o valoare totală de 150 de milioane de lei, din fonduri proprii, lucrările fiind executate de Asocierea ELECTROMONTAJ S.A. BUCURESTI – ROMELECTRO S.A, cu subcontractanți: EMFOR MONTAJ SA, SC ELECTROMONTAJ SA Sibiu și SC ELECTROMONTAJ SA Cluj, cu aportul consultantului GOPA – International Energy Consultants GmbH ROENG T.E.C. Proiectarea liniei a fost realizată de către Institutul de Studii și Proiectări Energetice București.

Alături de membrii Consiliului de Supraveghere Mihai Păun și Rareș Rusu și de Directoratul Companiei, Ștefăniță Munteanu – președinte, Florin Tătaru, Bogdan Toncescu și Cătălin Nadolu, la ceremonia de inaugurare au luat parte Secretarul General al Guvernului, Mircea Abrudean, Secretarul General Adjunct al Guvernului, Lucian Rusu, prefectul județului Caraș Severin, Ioan Dragomir, și prefectul județului Mehedinți, Constantin-Alin Iusuf.

Mircea Abrudean, Secretar General al Guvernului: „Construirea acestei linii electrice aeriene reprezintă un moment istoric pentru România în ceea ce înseamnă dezvoltarea infrastructurii energetice. Vorbim despre 117 kilometri de infrastructura energetică nouă și parțial reabilitată. Acest proiect nu reprezintă doar o realizare tehnică remarcabilă, ci și o dovadă fermă că angajamentul nostru față de inovație și față de sustenabilitate este unul permanent. Realizarea celui mai complex proiect din ultimii 30 de ani pe partea de infrastructură energetică reprezintă pentru România un simbol al perseverenței în fața provocărilor tehnice și un exemplu al colaborării strânse dintre sectorul public și cel privat. În spatele acestei realizări importante stau ore nesfârșite de muncă, cercetare și inovare. Este rezultatul unei echipe dedicate de ingineri și specialiști care și-au pus expertiza pentru a aduce la viață acest proiect. Este un pas important în direcția unui viitor durabil și va spori capacitatea de racordare la rețea pentru noii consumatori de energie electrică, care doresc să își dezvolte activitățile în această zonă.”

Ștefăniță Munteanu, Președinte Directorat: „Investiția pe care o inaugurăm astăzi este doar una dintre cele care urmează să fie finalizate în următorii ani pentru consolidarea securității energetice în zona de vest a țării și aici vorbim de întreg Axul Banat, de la Reșița, Timișoara până la Săcălaz și Arad, care va închide astfel magistrala de 400 kV în vestul țării. Beneficiile acestor investiții sunt uriașe atât pentru securitatea energetică a României, cât și pentru dezvoltarea economică a zonei, a comunităților locale. Angajamentul Transelectrica pentru investiții rămâne ferm și în sensul misiunii pe care o avem de îndeplinit, aceea de a garanta siguranța în funcționare a Sistemului Electroenergetic Național. La această dată, planul de dezvoltare a rețelei aprobat pentru perioada 2022-2031 are o valoare de 1,4 miliarde de euro, din care aproximativ jumătate de miliard de euro sunt finanțări din fonduri europene: Fondul pentru Modernizare și REPowerEU”.

Zonă muntoasă, cu teren accidentat și greu accesibil

Linia Electrică Aeriană 400 kV Porțile de Fier – (Anina) – Reșița este un proiect esențial pentru închiderea inelului de 400 kV al României în zona de vest fiind unul dintre cele mai complexe, din punct de vedere tehnic, și dificile proiecte realizate în infrastructura energetică din România, în ultimii 30 ani. Traseul acesteia traversează în cea mai mare parte zonă muntoasă, cu teren accidentat și greu accesibil. Complexitatea tehnică și provocările pe care echipele de proiect, atât ale constructorilor, cât și ale Transelectrica le-au întâmpinat în procesul de execuție a lucrărilor reflectă efortul extraordinar al specialiștilor care au contribuit la finalizarea acestei linii.

Citește și: Transelectrica a finalizat investiția în securitatea infrastructurii energetice din Dobrogea

LEA 400 kV Porțile de Fier – (Anina) – Reșița va fi operaționalizată din punct de vedere comercial odată cu finalizarea lucrărilor de construire a stației 400 kV Reșița, estimată în semestrul al doilea al acestui an. Totodată, noua stație de 400 kV Reșița va permite și operaționalizarea Liniei Electrice Aeriene 400 kV de interconexiune Reșița – Pancevo, finalizată în 2018.

Ținând cont de faptul că zona de Vest a Sistemului Electroenergetic Național se confruntă cu un deficit atât în producția, cât și în consumul de energie, realizarea acestei investiții va aduce o contribuție semnificativă la creșterea performanțelor rețelei și a calității serviciului de transport al energiei electrice, securizând alimentarea unui consum de peste 1000 MW. Odată cu operaționalizarea comercială a LEA 400 kV Porțile de Fier – (Anina) – Reșița va spori considerabil capacitatea de racordare la rețea, atât pentru noii consumatori de energie electrică, care doresc să-și dezvolte activitățile în această zonă, cât și pentru integrarea unor noi surse de producție a energiei, în special a celor regenerabile, creând astfel premisele unei dezvoltări economice durabile pentru zona de vest a țării.

Corelată cu realizarea noii stații de 400 kV Reșița, LEA 400 kV Porțile de Fier – (Anina) – Reșița va contribui la consolidarea sectorului energetic în regiunea Banat și va facilita creșterea capacității de interconexiune cu rețeaua ENTSO-E cu 600 de MW, în beneficiul utilizatorilor racordați la rețea.

Noua Linie Electrică Aeriană 400 kV Porțile de Fier – (Anina) – Reșița are o lungime totală de 117 kilometri ce străbate teritoriul a 13 unități administrativ-teritoriale din două județe (Mehedinți și Caraș-Severin) și este alcătuită din două tronsoane: o construcție nouă cu 259 de stâlpi (tronsonul Porțile de Fier – Anina) cu o lungime de 81 de kilometri (19,5 kilometri pe teritoriul județului Mehedinți și 61,5 kilometri pe teritoriul județului Caraș-Severin), și modernizarea unei linii existente de 120 de stâlpi (tronsonul Anina – Reșița), cu o lungime de 36 de kilometri, în totalitate pe teritoriul județului Caraș-Severin.

Citește și: Cea mai mare capacitate de stocare a energiei în baterii din România a fost pusă în funcțiune

Pentru construirea acestei linii s-au folosit cantități impresionante de materiale: la realizarea fundațiilor a fost nevoie de 3732 de metri cubi de beton și 267 de tone de armătură, iar stâlpii de tip RODELTA cântăresc peste 3500 de tone de oțel. A fost montată o lungime totală de conductor cu capacitate mărită (pe tronsonul Anina-Reșița) de 225,8 kilometri, iar pentru tronsonul de linie nouă, lungimea totală a conductorului montat a ajuns la 748 de kilometri."
https://adevarul.ro/economie/transelectrica-semneaza-un-contract-de-56-de-2353449.html,"Compania Naţională de Transport al Energiei Electrice Transelectrica a semnat marţi contractul de finanţare în valoare de 56,2 milioane de euro, prin PNRR, pentru instalarea de centrale fotovoltaice şi instalaţii de stocare în 29 de staţii electrice, retehnologizarea filialei Smart SA, optimizarea reţelei de comunicaţii gestionate de filiala Teletrans şi crearea unui centru de date.

„Compania Naţională de Transport al Energiei Electrice Transelectrica SA informează publicul investitor asupra faptului că, în data de 9 aprilie 2024, a semnat cu Secretariatul General al Guvernului, în calitate de coordonator de reformă şi/sau investiţie pentru Planul Naţional de Redresare şi Rezilienţă (PNRR), contractul de finanţare pentru implementarea investiţiei „Eficientizarea, modernizarea şi digitalizarea reţelei naţionale de transport al energiei electrice”, finanţată prin componenta REPowerEU a PNRR în valoare de 56,2 milioane de euro”, se arată într-un comunicat al companiei transmis Bursei de la Bucureşti.

Potrivit sursei citate, prin acest contract vor fi finanţate trei proiecte de investiţii esenţiale pentru eficientizarea şi modernizarea reţelei electrice de transport, două dintre ele fiind destinate filialelor Smart SA şi Teletrans SA.

„Investiţia vizează instalarea de centrale fotovoltaice şi instalaţii de stocare în 29 de staţii electrice, retehnologizarea filialei Smart SA şi pentru optimizarea reţelei de comunicaţii gestionate de filiala Teletrans şi crearea unui centru de date. Reamintim, implementarea acestor proiecte va contribui semnificativ la consolidarea Reţelei Electrice de Transport a României. Obiectivul investiţiei finanţate prin REPowerEU este de a creşte flexibilitatea şi de a soluţiona blocajele din reţeaua de electricitate pentru accelerarea integrării capacităţilor suplimentare de energie regenerabilă şi pentru creşterea gradului de rezilienţă a reţelei, consolidând, în acelaşi timp, securitatea cibernetică printr-o mai bună capacitate de reacţie la atacurile cibernetice”, se precizează în document.

Compania Naţională de Transport al Energiei Electrice Transelectrica SA realizează activitatea de transport al energiei electrice prin Reţeaua Electrică de Transport a României, alcătuită din 81 de staţii electrice de transformare şi 8931,6 kilometri de linii electrice aeriene, cu tensiuni de 220 kV şi 400 kV.

Societatea pentru Servicii de Mentenanţă a Reţelei Electrice de Transport - Smart SA este filială a CNTEE Transelectrica SA, înfiinţată în anul 2001, prin HG nr.710/19.07.2001, ca urmare a reorganizării unor activităţi din cadrul Transelectrica. Filiala are ca activitate principală mentenanţa Reţelei Electrice de Transport, astfel încât instalaţiile din RET să funcţioneze în condiţii sigure la nivelul de performanţă cerut prin licenţă, remedierea incidentelor la instalaţii electrice.

Societatea pentru Servicii de Telecomunicaţii şi Tehnologia Informaţiei în Reţele Electrice De Transport Teletrans SA este filiala Transelectrica responsabilă cu furnizarea de servicii de comunicaţii şi IT pentru administrarea şi securizarea Reţelei Electrice de Transport din România, înfiinţată în anul 2002. Teletrans administrează reţeaua principală de fibră optică a Transelectrica, având o lungime de aproximativ 5000 de kilometri, care acoperă întreg teritoriul ţării. Reţeaua de fibră optică administrată de Teletrans asigură puncte de acces în 110 localităţi, precum şi legături transfrontaliere cu Ungaria, Bulgaria şi Serbia."
https://adevarul.ro/economie/cea-mai-mare-capacitate-de-stocare-a-energiei-in-2353277.html,"Cea mai mare capacitate de stocare a energiei electrice în baterii din România, care face parte din primul proiect hibrid fotovoltaic-eolian-baterii, instalat în cadrul unui parc eolian operațional de 50 MW, a fost pusă în funcțiune.

Unitatea de stocare pusă în funcțiune are o putere instalată de 24 MWh – (6MWx4h), este construită de către Monsson, printr-un proiect unicat, aflat în curs de brevetare și folosește baterii de producție autohtonă. Această primă etapă este doar una din cele trei etape care vor constitui un total de 216 MWh, capacitate de stocare ce va fi dată în exploatare pe parcursul acestui an în același loc. Conceptul fiind modular și pretabil pentru soluții de stocare de mari capacități, utilizează cele mai noi tehnologii de monitorizare și siguranță, pentru acest tip de produse. Software-ul de monitorizare și control este creat de echipa Monsson și este utilizabil atât pentru Sistemul de stocare, cât și pentru trading-ul de energie. Soluția Monsson folosește baterii de producție autohtonă, produse de compania românească Prime Batteries Technology. Unitatea de stocare va fi încărcată cu energie produsă de Parcul Eolian existent în operare de 50 MW, cu energie fotovoltaică produsă de Parcul fotovoltaic Gălbiori 2 de 35 MW aflat în construcție și care va fi conectat la rețea în 2024, cât și de la rețeaua națională, când nu este vânt sau soare. Controlul proiectului hibrid este total automat, de la distanță, fără personal operațional local și va funcționa în sistem integrat, prin software-ul propriu dezvoltat de Monsson.

„Investiția este realizată din surse proprii și a fost inițiată cu scopul de a reduce volatilitatea producției de energie regenerabilă din portofoliul propriu și ca ajutor pentru echilibrarea SEN. Astfel, unitatea de stocare va ajuta în final la creșterea gradului de penetrare a energiilor regenerabile în România și la reducerea costurilor cu energia pentru consumatorii finali, testând funcționalitatea bateriei pentru a demonstra beneficiile imediate ale instalațiilor de stocare atașate surselor de producere a energiei regenerabile. Dorim să promovăm astfel de soluții atât în România, cât și peste tot în Europa,” a spus Sebastian Enache, membru al board-ul Monsson.

„La un an de la vizita pe care am făcut-o cu președintele Klaus Iohannis la RENEWACAD, mă bucur că avem oportunitatea să inaugurăm cu specialiști din domeniul energetic acest proiect. Faptul că schimbările climatice sunt reale nu mai este un secret pentru nimeni și limitarea prin orice măsuri a acestora este și o prioritate a Administrației Prezidențiale. Ne uităm spre regenerabile în acest sens și integrarea regenerabilelor în sistem are nevoie și de stocare. Prin urmare, proiectul vostru hibrid deschide calea și către alte proiecte. Felicitări pentru elementele de inovație românească din spatele proiectului, inovație care este absolut necesară“, a declarat cu ocazia inaugurării proiectului Alexandra Bocșe - Consilier de stat la Administrația Prezidențială.

De ce este atât de importantă stocarea

„Este esențial ca tranziția spre energie regenerabilă să fie realizată într-un mod sustenabil. Intermitența reprezenta o problemă care trebuie adresată și rezolvată, pe cât posibil, la sursa care o generează. Aici, Prime și-a asumat încă din anul 2016, rolul de furnizor de soluții. În piață, suntem identificați ca producător de baterii, însă business-ul nostru principal este furnizarea de soluții de stocare în baterii litiu-ion. Am găsit o sinergie cu Monsson, deoarece experiența lor în industria energiei regenerabile a condus la proiecte precum cel din parcul Mireasa"" a explicat Vicențiu Ciobanu, directorul general al Prime Batteries Technology.

Citește și: Jumătate din locuințele din UE vor avea propriile baterii de stocare a energiei până în 2035

„De ce este bună stocarea? De ce inclusiv băncile ar trebui să fie mult mai prietenoase cu această sursă? Stocarea reprezintă și consum și producție în același timp și trebuie tratată și reglementată ca atare și, de ce nu, prioritizată. Dacă ne uităm în trecut și vedem angajamentele pe care ni le-am asumat în fața organismelor europene de a elimina cărbunele, ne uităm că avem nevoie de energie în bandă și stocarea este soluția”, a spus, la rândul său, în cadrul evenimentului de inaugurare, Gabriel Andronache – Vicepreședinte al Autorității Naționale de Reglementare în domeniul Energiei (ANRE).

„Pe timpul zilei, la prânz, când avem soare și prosumatori cât și producție din energie fotovoltaică, avem un preț de 0 lei / MWh. Soluțiile de stocare sunt binevenite. Dacă în ultimii doi ani am făcut cu toții eforturi să urnim producerea de energie electrică în România, trebuie cu toții să ne unim forțele să atragem și consumatori. În Dobrogea, avem o putere instalată de 3280 MW în condițiile în care consumul este de doar 300 MW. Susțin ca alături de instalații de stocare, să atragem consumatori care să ajute sistemul”, a adăugat Virgiliu Ivan – Director UNO-DEN din cadrul Transelectrica.

„Este un proiect 95% românesc care dovedește că această tranziție justă la care România s-a angajat se poate întâmpla. Este primul pas în care vedem că se poate produce energie în bandă și din surse regenerabile. Ce cred că trebuie menționat este faptul că am adus și consum prin unitatea de stocare și felicitări și celor de la Prime că au investit și au crezut în această tehnologie și au făcut o fabrică de baterii. În sistemul energetic, trebuie să avem echilibru și soluțiile de stocare sunt o modalitate de realizare a echilibrării și din surse regenerabile. Iată că românii rămân fanion pe harta europeană la ceea ce înseamnă sectorul energiei, ” a detaliat Corina Popescu, Senior Specialist în Energie.

Prezentă de peste 17 ani în piața de energie regenerabilă din România, Monsson a devenit furnizorul principal de energie electrică din surse regenerabile, printr-un portofoliu de peste 5GW de proiecte eoliene și fotovoltaice. Compania furnizează servicii la cheie pentru Proiectarea, Dezvoltarea, Construcția și Operarea proiectelor care produc electricitate din surse regenerabile de energie și construcția și operarea soluțiilor de stocare a energiei în baterii.

Prime Batteries este lider local în fabricarea bateriilor de Li-Ion pentru stocarea energiei electrice. Compania deține o capacitate de producție de baterii Li-Ion de 2.3GWh/an în București, fiind integrată vertical inclusiv în producția celulelor li-ion. În anul 2023, Prime Batteries Technology a pus în funcțiune peste 65MWh de baterii în România, majoritatea în aplicații cu energie regenerabilă."
https://adevarul.ro/economie/transelectrica-a-finalizat-investitia-in-2352597.html,"Transelectrica a finalizat o investiție esențială pentru consolidarea și securitatea infrastructurii energetice naționale în regiunea Dobrogea.

Compania Națională de Transport al Energiei Electrice Transelectrica SA a încheiat cu succes o investiție de aproximativ 92 de milioane de lei pentru consolidarea securității energetice în regiunea Dobrogea, dezvoltarea rețelei electrice de transport și a sistemului energetic național, prin construirea a două noi racorduri dublu circuit 400 kV, cu o lungime totală de 55 de kilometri, în Stația Electrică de Transformare 400 kV Medgidia Sud, care devine astfel cel de-al treilea nod energetic important pentru evacuarea energiei din Dobrogea.

Această lucrare a făcut posibilă punerea în funcțiune a patru linii electrice aeriene de 400 kV, respectiv: LEA de interconexiune 400 kV Medgidia Sud – Varna (Bulgaria), LEA 400 kV de interconexiune Medgidia Sud – Dobrudja (Bulgaria), LEA 400 kV Medgidia Sud – Stupina și LEA 400 kV Medgidia Sud – Rahman, transformând astfel Stația Medgidia Sud într-una de interconexiune cu sistemul electroenergetic bulgar. Aceste patru linii au rezultat din secționarea fostelor linii de interconexiune cu Bulgaria: LEA 400 kV Stupina – Varna și respectiv LEA 400 kV Rahman – Dobrudja.

Lucrările de execuție au fost realizate de către Asocierea ELECTROMONTAJ SA (lider de asociere), ELM ELECTROMONTAJ CLUJ SA și EMFOR MONTAJ SA în calitate de subcontractant, iar implementarea proiectului în sistemele informatice a fost realizată cu suportul specialiștilor Teletrans SA, filiala a Transelectrica, care a asigurat modelarea și integrarea noilor linii în sistemul EMS – SCADA, precum și comunicațiile și schimburile de date cu Operatorul de Transport și Sistem din Bulgaria.

Realizarea acestui proiect investițional are un impact semnificativ pentru zona Dobrogea și o importanță deosebită pentru Centrala Nuclearoelectrică Cernavodă (CNE Cernavodă), făcând ca stația 400 kV Medgidia Sud să devină un nod energetic deosebit de important în această regiune. Ca urmare a implementării acestei investiții se va eficientiza distribuția fluxurilor de putere pe liniile din zona Dobrogea și pe conexiunile cu restul sistemului, inclusiv cu Bulgaria, Republica Moldova și Serbia.

Astfel, un beneficiu semnificativ al acestei lucrări este reducerea pierderilor de putere activă pe liniile electrice aeriene de 400 kV cu aproximativ 10 MW, în condițiile unei producții ridicate de energie electrică în centralele electrice eoliene.

Totodată, va crește capacitatea transfrontalieră pe granița cu Bulgaria la export, cu valori cuprinse între 200 MW și 300 MW și la import cu aproximativ 100 MW.

Toate aceste progrese vor contribui la consolidarea stabilității tranzitorii a zonei și a Centralei Nuclearoelectrice de la Cernavodă, precum și la reducerea restricțiilor de producție a energiei în zona Dobrogea."
https://adevarul.ro/economie/romania-tara-cu-cel-mai-mare-potential-eolian-din-2350920.html,"Sursele de energie regenerabilă au reprezentat 41,2% din consumul brut de electricitate la nivelul UE în 2022 (ultimul an pentru care sunt disponibile datele statistice), o creştere cu 3,4 puncte procentuale faţă de 2021 (37,8%) şi mult înaintea altor surse de generare a electricităţii, cum ar fi energia nucleară (sub 22%), gaze (sub 20%) sau cărbune (sub 17%), arată datele Eurostat.

Potrivit acestora, România are cel mai mare potențial eolian din Europa de Sud-Est și Centrală, date confirmate și de Transelectrica, potrivit căreia țara noastră a produs mai multă energie (inclusiv eolieană) decât a consumat.

Capacitatea eoliană onshore existentă în România ar putea permite generarea unei cantități de 2 ori mai mare de electricitate decât consumul actual. Chiar și cu constrângerile existente și având o abordare orientată către optimizarea eficienței financiare a proiectelor, putem genera aproximativ 122.6TWh, valorificând doar capacitatea din cinci județe.

După cum arată datele Transelectrica, mixul energetic pentru producția electricității în Romania (perioada Dec 2022-Dec 2023) arată destul de balansat, cu producția din hidro aprovizionând 32%, urmată de producția din nuclear (20%), hidrocarburi (17%), cărbune (15%), eolian (13%), solar (2%) și biomasă (1%).

Județele cu cel mai mare potențial de energie eoliană

Potențialul eolian reprezintă o serie de calcule, bazat pe două aspecte tehnice: cât de mult bate vântul și indicatorul Full Load Hours (FLH), indicator ce reprezintă numărul total de ore de producție de energie într-un an. Potrivit specialiștilor Science Direct, timpul mediu de producție a turbinelor eoliene onshore este cuprins între 2.000 și 2.300 FLH.

Conform calculelor bazate pe aceste două aspecte, județele cu cel mai mare potențial eolian din România sunt Brăila, Constanța, Tulcea, Galați și Ialomița. Potențialul tehnic global pentru energia eoliană din toate cele cinci județe însumează împreună 98,9 GW, respectiv 249,2 TWh. Aplicând constrângeri suplimentare privind utilizarea terenurilor, potențialul tehnic al celor cinci județe se reduce cu 50%, adică la 48,1 GW sau respectiv 122,6 TWh.

Astfel, chiar și estimarea minimă privind potențialul celor cinci județe din țară este de două ori mai mare decât consumul de energie al întregii țări la acest moment.

În acest sens, ministrul Energiei, Sebastian Burduja susține că „România are tot ce îi trebuie în sectorul energetic şi cred că această revoluţie energetică pe care suntem condamnaţi să o facem dacă vrem să rămânem competitivi, are toate ingredientele să fie un exemplu”."
https://adevarul.ro/economie/guvernul-semneaza-un-contract-cu-transelectrica-2341456.html,"Compania Naţională de Transport al Energie Electrice Transelectrica a semnat marţi, la sediul Ministerului Energiei, cel de-al zecelea contract de finanţare din Fondul pentru Modernizare, respectiv pentru implementarea ""Proiectului-pilot DigiTEL Green - Retehnologizare staţia 220/110/20kV Mostiştea"", cu o valoare nerambursabilă 48 de milioane de euro.

Contractul a fost semnat de către ministrul Energiei, Sebastian Burduja, şi preşedintele Directoratului CNTEE Transelectrica, Ştefăniţă Munteanu.

Conform unui comunicat comun, proiectul de investiţie propune o abordare tehnologică de actualitate şi presupune transformarea staţiei în baza unui concept 100% digital şi inovator cu impact redus asupra mediului. Valoarea totală a proiectului este de peste 57 de milioane de euro, din care finanţarea nerambursabilă din fonduri europene este de 48 de milioane de euro, prin Fondul pentru Modernizare.

""Această finanţare susţine proiectele de modernizare a sistemului energetic naţional promovate de Ministerul Energiei, una dintre priorităţile cheie pe care le-am enunţat încă de la preluarea mandatului. Digitalizarea este o condiţie esenţială pentru o energie verde, care protejează mediul şi promovează eficienţa. Energia viitorului înseamnă tehnologii performante, pe care noi vom continua să le finanţăm în ritm accelerat. Fondul pentru Modernizare este garanţia dezvoltării României şi a trecerii într-o nouă paradigmă a tranziţiei energetice: decarbonizare, descentralizare, digitalizare. Vă reamintesc că obiectivele aderării României la ""Declaraţia globală privind energia regenerabilă şi eficienţa energetică"" sunt triplarea capacităţii mondiale de producţie a energiei regenerabile şi dublarea eficienţei energetice până în 2030. Misiunea pe care mi-am asumat-o ca ministru al energiei nu este despre următoarele alegeri, ci despre următoarele generaţii"", a declarat Sebastian Burduja, citat în comunicat.

La rândul său, preşedintele Directoratului Transelectrica a subliniat că, în contextul unei tranziţii energetice accelerate, actualele mecanisme de finanţare europeană oferă un sprijin consistent în ceea ce priveşte investiţiile care se vor realiza în următorii ani în energie, iar Transelectrica este pregătită să acceseze toate posibilităţile oferite.

""Odată cu semnarea contractului pentru Retehnologizarea Staţiei Mostiştea, avem 10 proiecte cu finanţare nerambursabilă din Fondul pentru Modernizare, în valoare totală de peste 470 de milioane de euro. Staţia Mostiştea este al doilea proiect de retehnologizare a unei staţii în concept digital, după Staţia Alba Iulia, proiect care beneficiază, de asemenea, de finanţare din Fondul pentru Modernizare. Este evident angajamentul Companiei pentru investiţii şi pentru dezvoltarea durabilă a reţelei electrice de transport în sensul atingerii obiectivelor de economie curată. Odată cu semnarea acestui contract de finanţare, aliniat cu obiectivele strategice europene privind dezvoltarea durabilă, Transelectrica marchează un progres în ceea ce priveşte sustenabilitatea şi inovaţia în sectorul energetic naţional. Este o dovadă clară că rămânem angajaţi în sprijinirea tuturor eforturilor de transformare a infrastructurii energetice pe întreg parcursul tranziţiei către o economie neutră din punct de vedere climatic"", a spus Ştefăniţă Munteanu.

Proiectul-pilot DigiTEL Green reprezintă un efort investiţional în acord cu politicile şi directivele europene din domeniul energiei, asumat de Transelectrica pentru dezvoltarea şi modernizarea infrastructurii energetice prin adoptarea unor soluţiilor tehnologice şi echipamente de ultimă generaţie care să contribuie la reducerea amprentei ecologice. Inclusă în Planul de Dezvoltare a RET pentru perioada 2022-2031, investiţia din portofoliul de proiecte al Transelectrica va contribui la reducerea impactului asupra mediului înconjurător şi la tranziţia către o infrastructură energetică sustenabilă şi eficientă.

Prin adoptarea unor practici şi tehnologii prietenoase cu mediul, retehnologizarea staţiei Mostiştea se va realiza prin integrarea unor tehnologii digitale avansate care vor optimiza operaţiunile specifice şi va asigura un consum propriu de energie în cadrul instalaţiei din surse regenerabile, contribuind astfel la creşterea eficienţei energetice prin implementarea conceptului nZEB (nearly Zero Energy Buildings). Proiectul investiţional va avea un impact major asupra reţelei electrice de transport al energiei, beneficiile unei staţii electrice de transformare care funcţionează în concept 100% digital, aşa cum va funcţiona staţia Mostiştea, contribuind la fiabilitatea şi performanţele sistemului. Staţia 220/110/20kV Mostiştea a fost pusă în funcţiune în anul 1974, iar până în prezent nu a trecut prin niciun proces de retehnologizare, se menţionează în comunicat."
https://adevarul.ro/economie/transelectrica-a-obtinut-56-milioane-de-euro-2323184.html,"Transelectrica obține o finanțare nerambursabilã de peste 56 de milioane de euro, prin componenta REPowerEU, pentru instalarea de centrale fotovoltaice și instalații de stocare în 29 de stații electrice, retehnologizarea filialei SMART SA și pentru optimizarea rețelei de comunicații gestionate de filiala Teletrans și crearea unui centru de date.

Obiectivul investiției finanțate prin REPowerEU este de a crește flexibilitatea și de a soluționa blocajele din rețeaua de electricitate pentru accelerarea integrãrii capacitãților suplimentare de energie regenerabilã și pentru creșterea gradului de reziliențã a rețelei, consolidând, în același timp, securitatea ciberneticã printr-o mai bunã capacitate de reacție la atacurile cibernetice.

Investiția totalã aprobatã are o valoare de 56.237.200 de euro și constã în trei sub-investiții:

1. „Instalarea de centrale fotovoltaice (CEF) și instalații de stocare a energiei electrice destinate alimentãrii serviciilor interne instalate în stațiile CNTEE Transelectrica SA”, cu o alocare de 29.557.000 de euro. Aceastã sub-investiție constã în montarea în 29 de stații electrice de transformare din totalul de 81 de stații din rețeaua electricã de transport a unor instalații de producere a energiei electrice prin centrale fotovoltaice. Investiția este una off-grid în cadrul cãreia centralele electrice fotovoltaice și bateriile de stocare vor fi utilizate numai pentru a alimenta cu energie electricã o parte din serviciile interne ale stațiilor.

Prin implementarea acestor sisteme de panouri solare off-grid colocalizate cu stocare de energie electricã se vizeazã realizarea unei reduceri de cel puțin 50% a consumului propriu de energie electricã al Transelectrica în 29 de stații, comparativ cu anul 2022. De asemenea, va rezulta și o reducere a emisiilor de gaze cu efect de serã de 2610,93 tone CO2/ an. Termenul de finalizare este pânã la 30 iunie 2026.

2. „Retehnologizarea SMART SA – filiala CNTEE Transelectrica SA”, cu o alocare de 18.240.000 de euro. Aceastã sub-investiție urmãrește dotarea SMART SA cu echipamente și utilaje de ultimã generație cu tehnologie curatã, pentru asigurarea unor servicii de mentenanțã la cele mai înalte standarde, pretabile pentru un operator de transport și sistem, precum și digitalizarea serviciilor de mentenanțã oferite infrastructurii energetice naționale, prin implementarea și dezvoltarea de soluții software.

Filiala SMART va fi dotată cu echipamente adecvate

Sub-investiția constã în:

Dotarea SMART SA cu echipamente tehnologice adecvate pentru asigurarea serviciilor de mentenanțã a RET la cele mai înalte standarde de calitate;

Digitalizarea serviciilor de întreținere furnizate de SMART SA pentru Rețeaua Electricã de Transport din România.

Noile echipamente vor permite utilizarea de cãtre SMART SA a tehnologiei LST (Lucru Sub Tensiune), care presupune efectuarea intervențiilor pe liniile și in stațiile RET fãrã deconectarea acestora de sub tensiune, fapt care asigurã continuitatea în alimentare cu energie electricã a consumatorilor. Toate echipamentele vor fi utilizate doar pentru asigurarea mentenanței RET de cãtre SMART SA, precum și în cadrul procesului de conectare la Sistemul Electroenergetic Național a producãtorilor din surse regenerabile.

Aceastã sub-investiție va avea efecte pozitive asupra calitãții serviciilor de mentenanțã prestate de SMART SA pentru rețeaua naționalã de transport al energiei electrice, prin reducerea cu 50% a numãrul mediu de ore de intervenție și a numãrului de intervenții. Astfel, retehnologizarea SMART SA va consolida siguranța și stabilitatea Sistemului Electroenergetic Național și a Rețelei Electrice de Transport, ceea ce contribuie la asigurarea securitãții energetice de cãtre Transelectrica, în calitate de operator național de transport și sistem. Punerea în aplicare a acestei sub-investiții se finalizeazã pânã la 31 decembrie 2024.

3. „Optimizarea rețelei de comunicații și crearea unui centru de date – Teletrans SA, filiala CNTEE Transelectrica SA”, cu o alocare de 8.440.000 de euro. Sub-investiția vizeazã creșterea rezilienței cibernetice a rețelei electrice de transport al energiei electrice și a Sistemului Electroenergetic Național, prin modernizarea rețelei de comunicații (echipamente și software) și crearea unui centru de date. Echipamentele care urmeazã sã fie achiziționate în cadrul proiectului vor avea ca rezultat creșterea nivelului de disponibilitate tehnicã a infrastructurii de fibrã opticã pânã la 99,5%, contribuind în mod direct la asigurarea stabilitãții și siguranței în funcționare a SEN.

Punerea în aplicare a acestei sub-investiții se va finaliza pânã la 31 martie 2026.

Implementarea acestor investiții va contribui semnificativ la consolidarea Rețelei Electrice de Transport a României, în sensul susținerii decarbonizãrii etapizate și a integrãrii progresive a surselor regenerabile, garantând în același timp eficiența și securitatea aprovizionãrii cu energie electricã cu respectarea reglementãrilor în domeniul protecției mediului și schimbãrilor climatice."
https://adevarul.ro/economie/transelectrica-subliniaza-importanta-securitatii-2315941.html,"Transelectrica a subliniat, la o conferință la care au participat 50 de delegații la nivel înalt, importanța securității energetice și a cooperării regionale în Europa de Est.

„Consolidarea securității energetice și cooperarea operatorilor de transport și de sistem din Europa de Est”, eveniment organizat recent de Compania Națională de Transport Energetic Transelectrica la Parlamentul European și găzduit de Comisia pentru Industrie, Cercetare și Energie, a reunit reprezentanți factori la nivel european în domeniul energiei.

La dezbatere au participat aproximativ 50 de delegați la nivel înalt: reprezentanți ai Comisiei Europene, ai ENTSO-E, membri ai Parlamentului European, precum și reprezentanți ai managementului de vârf din sectorul energetic din țările est-europene – Bulgaria, Serbia, Croația, Grecia, Ungaria, Albania, Polonia și Slovacia

Operatorii de sistem și transport energetic din regiunea Europei de Est prezenți la evenimentul organizat de Transelectrica în Parlamentul European au abordat teme esențiale pentru asigurarea accesului neîntrerupt la energie electrică într-un mod sigur și durabil.

Obiectivul principal al dezbaterii a fost promovarea unui schimb dinamic de soluții comune pentru cooperarea bilaterală și regională, consolidarea securității energetice, proiectarea pieței energetice și tranziția energetică. În contextul preocupărilor crescute legate de securitatea energetică, conferința a atins subiecte relevante pentru România, țările din Europa de Est și nu numai în ceea ce privește modalitățile de colaborare pentru asigurarea securității energetice și a rezistenței sistemului interconectat în întreaga regiune.

„Subiectele pe care le-am dezbătut în cadrul acestei conferințe au generat idei și concluzii comune pentru a atinge un obiectiv comun. Suntem împreună în această situație și numai împreună putem realiza ceva semnificativ. Deși avem în vedere și discuții despre eficiența managerială și costurile, este esențial pentru noi să privim eficiența ca un mijloc de consolidare a transportului de energie electrică și a tranziției energetice. În acest context, coordonarea investițiilor în rețelele energetice pe care le gestionăm devine crucială. Trebuie să ne asigurăm că suntem pregătiți să furnizăm mai multă energie în viitor, iar acest lucru necesită o cooperare extinsă. Pentru implementarea cu succes a acestor planuri, ENTSO-E joacă un rol important în coordonarea aplicării codurilor de rețea pentru toți operatorii de transport, iar noi trebuie să sprijinim în continuare această activitate a ENTSO-E, dând toată încrederea asociației. În sfârșit, este important să acordăm o atenție deosebită atragerii de fonduri europene și să ținem cont de faptul că majoritatea sunt destinate Europei de Est.”, a declarat Cătălin Andrei Dascăl, Președintele Consiliului de Supraveghere al Transelectrica.

Alexandru-Cristian Vasilescu, secretar de stat în cadrul Secretariatului General al Guvernului: „Avem nevoie de cooperare regională într-un concept mai larg, care să implice nu doar colaborarea între operatorii de transport și de sistem, ci și dialog interguvernamental. Mai precis, colaborarea între guverne este importantă pentru a sprijini proiecte majore transfrontaliere. Planurile operatorilor de transport și de sistem pot fi elaborate, iar rolul celor 3 guverne este de a le sprijini și de a le oferi sprijinul necesar. Este esențial, de exemplu, ca factorii de decizie să cadă de acord asupra repartizării costurilor implicate în dezvoltarea și exploatarea noilor infrastructuri, precum și asupra modului în care vor fi susținute și garantate investițiile necesare de ambele părți. În același timp, colaborarea regională în Europa de Est pentru asigurarea securității energetice joacă un rol crucial în gestionarea riscurilor și asigurarea rezilienței sistemului energetic. Eforturile privind securitatea energetică între statele existente în regiunea Europei de Est trebuie să fie coordonate unitar la nivel decizional. În acest sens, dialogul dintre statele membre din regiune este indispensabil pentru a adopta politici de securitate energetică și reglementări eficiente și pentru a implementa o strategie care să beneficieze și să susțină energetic întreaga zonă.”

Compania Națională de Transport a Energiei Electrice Transelectrica administrează și operează o rețea de peste 9.000 de kilometri de linii electrice aeriene de înaltă tensiune (400 kV, 220 kV și 110 kV) și 81 de posturi de transformare electrică în toată țara."
https://adevarul.ro/economie/ministerul-energiei-semneaza-contracte-de-330-de-2312569.html,"Contracte de peste 330 de milioane de euro au fost semnate prin Fondul pentru modernizare cu operatorul de transport Transelectrica, pentru dezvoltarea şi întărirea reţelei de transport şi creşterea rezilienţei, a anunţat, marţi, secretarul de stat în Ministerul Energiei Dan Drăgan.

„Nu putem avea mai multe surse de producţie de energie fără a întări reţeaua de transport, reţeaua de distribuţie a energiei electrice şi reţeaua Transgaz. Pot să vă confirm că, prin Fondul pentru modernizare, la acest moment, contracte de peste 330 de milioane de euro au fost semnate cu operatorul de transport Transelectrica, pentru dezvoltarea şi întărirea reţelei de transport şi creşterea rezilienţei”, a menţionat Dan Drăgan, la dezbaterea „Marea Industrie, contributor important la PIB-ul României”.

El a făcut referire la o schemă de 1,3 miliarde de euro, fiind contracte în analiză şi unele în implementare pentru societăţile de distribuţie.

În opinia sa, toate măsurile de dezvoltare a reţelei de digitalizare cu siguranţă vor avea un impact major asupra preţului energiei, asupra pieţei de energie, având în vedere dispersia şi dezvoltarea micro-reţelelor, în condiţiile în care vor fi mai mulţi producători independenţi de energie în perioada următoare.

Totodată, secretarul de stat a amintit şi despre partea de decarbonare.

„În acest moment avem o schemă în derulare pe producţia de hidrogen din surse regenerabile, având la bază finanţarea prin Planul Naţional de Redresare şi Rezilienţă. Urmează ca, după închiderea acestui apel de proiecte şi semnarea contractului, o schemă asemănătoare să fie derulată şi prin Fondul pentru modernizare. Totodată, ne uităm la dezvoltarea de biocombustibil şi lucrăm la elaborarea unei scheme de finanţare în acest domeniu, având în vedere ţintele pe care România şi le-a asumat la nivelul anului 2030 şi, nu în ultimul rând, ne uităm la eficienţa în industrie”, a adăugat Dan Drăgan.

El a precizat că Ministerul Energiei are un apel de proiecte derulat prin Planul Naţional de Redresare şi Rezilienţă, în valoare de aproximativ 60 de milioane de euro, şi, totodată, elaborează o schemă împreună cu industria prin care doreşte să aloce fonduri necesare pentru această creştere a eficienţei în industrie.

„Aici avem nişte restricţii prin regulamentul 1001 de implementare a Fondului pentru modernizare, de reducere semnificativă a emisiilor de CO2 pe unitatea de produs finit - şi căutăm în acest moment cea mai bună modalitate de a putea lansa o schemă care să poată să fie pusă în aplicare împreună cu actorii din domeniul industrial”, a mai spus secretarul de stat.

Pe de altă parte, Drăgan a vorbit despre ghidurile care se află în elaborare în acest moment, scheme deja aprobate pentru industrie.

„Mă refer la partea industrială, la partea de prosumatori industriali, de 500 de milioane de euro. În acest moment se lucrează la elaborarea ghidului, care va fi pus în transparenţă publică în perioada imediat următoare”, a mai spus Drăgan.

În plus, există şi o schemă care se adresează sectorului agricol, tot de 500 de milioane de euro.

„Ghidul a fost elaborat între timp împreună cu Ministerul Agriculturii, sub coordonarea Ministerului Energiei. Acest apel de proiecte pentru consumatorii care doresc să-şi dezvolte capacităţi de producţie din surse sustenabile, consumatori care activează în sectorul agricol, va fi lansat începând cu luna noiembrie. Deci, sunt încă 1 miliard de euro alocaţi pentru capacităţi industriale în România pentru a-i ajuta pe aceşti producători industriali să-şi dezvolte propriile capacităţi de cogenerare”, a susţinut reprezentantul Ministerului Energiei.

În altă ordine de idei, secretarul de stat a menţionat planul de restructurare al Complexului Energetic Oltenia prin care au fost create SPV-uri de producţie din surse regenerabile şi prin gaz natural, centrale pe ciclu combinat.

„În aceste SPV-uri au fost cooptaţi parteneri privaţi şi mă bucur că multe dintre ele sunt companii industriale care îşi vor dezvolta astfel şi capacităţi suplimentare de producţie de energie din surse regenerabile sau având la bază gazul natural prin noi centrale pe ciclu combinat, flexibile şi eficiente, pregătite pentru utilizarea gazului în amestec cu hidrogenul”, a mai spus Drăgan.

În ceea ce priveşte partea de captare şi utilizare a carbonului, Ministerul Energiei se află în curs de elaborare a unei scheme de ajutor, „urmărind îndeaproape ceea ce se întâmplă în industria aceasta, pentru a observa când proiectele pot deveni comerciale şi bancabile”.

„Ştiu că există producători de energie şi gaze naturale din România care discută despre această tehnologie şi, împreună cu marea industrie, sunt convins că în perioada următoare vom avea şi proiecte anunţate în acest sens, iar suportul pentru această tehnologie de captare şi utilizare a carbonului va fi realizat inclusiv prin Fondul pentru modernizare. Este foarte importantă realizarea unor capacităţi energetice semnificative în domeniul nuclear, în domeniul gazului, care vor asigura tranziţia până în 2050 către surse de energie regenerabilă”, a subliniat secretarul de stat."
https://adevarul.ro/economie/risca-romania-o-pana-generalizata-de-curent-2312473.html,"România este vulnerabilă la blackout a afirmat, marţi, la o dezbatere de specialitate, Carmencita Constantin, directorul general al General Electric (GE) Power Infrastructure, adăugând că știe cum a fost proiectat sistemul energetic românesc.

""România este vulnerabilă la blackout (pană de curent majoră - n. red.) şi îmi asum ceea ce spun pentru că ştiu cum a fost proiectat sistemul. Sistemul (energetic - n. r.) a fost proiectat ca, în fiecare zonă mare energetică a României, care înseamnă şi zonă geografică - Transilvania, Muntenia, Banat, Moldova etc. - să aibă cel puţin trei surse de injecţie de energie, în aşa fel încât dacă oricare dintre fenomene s-ar întâmpla ele să se ajute una pe alta, să se repornească sistemul insularizat. Transilvania, astăzi, are aşa: Mărişelu - hidro oprită pentru retehnologizare, Iernut se chinuie să-l ţină pe cel vechi că pe cel nou nu l-a pus în funcţiune, Mintia, al treilea cap al triunghiului oprită, cu o speranţă de 1.700 de Megawaţi, pe care dacă o vedem cel mai devreme în şapte ani de aici încolo, dincolo decât ce s-a semnat în contract, să dea Dumnezeu să fie în 2026! Sunt doi ani, nici nu mai pot să-l pun pe 2023... Nu trece nicio linie a companiei Transelectrica prin Carpaţii. Transilvania este vulnerabilă. Capacitatea de import pe zona respectivă nu este suficientă să acopere"", a spus Constantin.

Oficialul GE Power Infrastructure a afirmat că prioritatea României, prin viitoarele proiecte, trebuie să fie gazul, atât pe producţie, cât şi pe generare şi extracţie din Marea Neagră.

""Continui să insist ca prioritatea celor care guvernează aceste proiecte să fie gazul. Când spun gaz, să fie nu numai producerea pe gaz, să fie şi generarea şi soluţia de extragere a gazelor din Marea Neagră. Pentru că dacă nu ne vom trezi cu toţi, toate miile de megawaţi pe gaz în tranziţie anunţaţi - 1.700 Mintia, 430 Iernut, 1.300 CE Oltenia, o mie şi ceva Bucureşti, multe alte cogenerari industriale şi municipale - vor trebui să producă energie electrică pe gaz de import, dacă nu ne asigurăm că avem şi controlul gazului din Marea Neagră simultan. Când spun prioritate naţională gaz, atenţie ce se întâmplă cu Marea Neagră, atenţie ce se întâmplă cu ritmul de construcţie al capacităţilor pe gaz! Energetica nucleară este într-adevăr o preocupare pe care o s-o vedeţi în creştere la nivel european. Categoric, nu vorbim aici doar de Germania, care se reîntoarce cu ochii către energetica nucleară. Vorbim de puterea pe care Franţa, prin EDF, o va ridica la nivelul Europei, atât pentru reactoarele modulare de capacitate 'mică', care se construiesc uşor, care sunt flexibile, care au capacitate de backup exact ca o centrală pe gaz şi care, în combinaţie cu gazul, pot face tranziţia, până în 2050, către o economie verde"", a subliniat Carmencita Constantin.

Reprezentanţi ai companiilor din domeniul energiei, de mediu şi ai autorităţilor participă, marţi, la cea de-a V-a ediţie a Forumului Economic Român, eveniment în care se va analiza capacitatea României de a se exprima coerent şi consistent în context regional şi global."
https://adevarul.ro/economie/interconectorul-de-inalta-tensiune-transgaz-si-2303382.html,"Interconectorul de Înaltă Tensiune în Curent Continuu (HVDC) este probabil cel mai important proiect energetic pentru România următorilor ani şi trebuie accelerat, consideră ministrul Energiei, Sebastian Burduja.

Acesta s-a întâlnit, luni şi marţi, cu conducerea companiilor Transelectrica, Taqa, Meridiam, Fluor şi E-Infra în cadrul colaborării pentru realizarea Interconectorului HVDC 5000 MW de pe teritoriul României, pe coridorul magistralei de gaz BRUA şi a viitoarei magistrale Tuzla-Podişor.

Potrivit unui comunicat al Ministerului Energiei, în timpul întâlnirii, grupul de lucru a prezentat progresul semnificativ realizat şi paşii concreţi ce vor fi făcuţi în perioada imediat următoare pentru implementarea cu succes a proiectului, concluzionând asupra principalelor direcţii de urmat.

Calendarul de implementare a proiectului continuă cu încheierea unui acord de cooperare între părţi în vederea realizării studiului de fezabilitate necesar.

""Este probabil cel mai important proiect energetic pentru România următorilor ani şi suntem obligaţi să îl accelerăm, având în vedere obiectivul pe care mi l-am asumat: România, pilon de dezvoltare şi securitate energetică pentru întreaga regiune. Mai mult, proiectul este vital pentru modernizarea reţelei de transport a energiei electrice a României şi va asigura evacuarea cantităţilor semnificative de energie electrică ce vor fi generate în urma finalizării investiţiilor strategice ale României în Unităţile 3 şi 4 ale Centralei Electrice Nucleare de la Cernavodă, precum şi în proiectele eoliene offshore şi onshore din zona Dobrogea. În plan internaţional, proiectul contribuie la consolidarea integrării pieţei regionale şi europene de energie şi creşterea securităţii alimentării consumului din zona de sud-est a Europei, susţinând creşterea posibilităţilor de export a energiei electrice către ţările vecine"", a declarat Burduja.

În context, Ministerul Energiei subliniază că, pentru statul român, asigurarea securităţii şi independenţei energetice reprezintă obiectivul esenţial, în contextul riscurilor de securitate din regiune, în acord cu obiectivele europene în domeniul energiei şi schimbărilor climatice.

""România face progrese concrete pentru îndeplinirea principalelor obiective asumate în cadrul noii politici energetice şi climatice asumate la nivelul Uniunii Europene pentru anul 2030 şi pentru perspectiva anului 2050. Aceste obiective au rolul de a asigura în mod eficient tranziţia sectorului energetic românesc către producţia de energie curată. În contextul extinderii rapide a capacităţilor de producţie la nivel european, consolidarea şi stabilizarea sistemului energetic devin esenţiale"", se mai arată în documentul citat.

Interconectorul de Înaltã Tensiune în Curent Continuu (HVDC) pe coridorul magistralei de gaz BRUA și a viitoarei magistrale Tuzla-Podișor este un proiect strategic atât pentru România, cât și pentru întreaga regiune, urmând sã asigure preluarea energiei verzi produse în estul României și transportul unei cantitãți mari de energie, pe distanțe lungi, cu pierderi minimale cãtre vestul României și cãtre țãrile UE.

Interconectorul HVDC va oferi un grad ridicat de flexibilitate în zonele critice ale Sistemului Energetic Național, va facilita evacuarea puterii din noile proiecte de energie curatã, va asigura stabilitatea și reziliența noilor surse de energie nuclearã și eolianã offshore și va stimula producția de energie verde, aducând o capacitate suplimentarã de evacuare din zona Dobrogea de 5000 MW, care poate fi extinsã în viitor prin instalarea de cabluri suplimentare."
https://adevarul.ro/stiri-locale/hunedoara/marea-demolare-a-termocentralei-mintia-a-inceput-2283162.html,"Termocentrala Mintia din Hunedoara este demolată pentru a face loc unei noi centrale electrice, care va funcționa pe gaz și va avea o putere de 1.700 MW.

Lucrările de demolare a vechilor clădiri se vor derula pe o suprafață de circa 100.000 de metri pătrați. Zeci de construcții industriale vor fi dezafectate.

Sunt desființate gospodăria de cărbune, gospodăria de păcură, gospodăria de ulei, stația de tratare chimică a apei, stația de tratare a condensatului principal. Ele vor face loc unui complex energetic, care va fi finalizat în următorii trei ani. După eliberarea terenului și obținerea avizelor necesare, va fi construită o nouă centrală electrică.

„Țin în permanență legătura cu proprietarii acestei mari investiții. Proiectul acesta oferă stabilitate sectorului energetic românesc și suntem în permanentă legătură cu Ministerul Energiei pentru ca totul să decurgă foarte bine. Am primit garanții că obiectivele de investiție se vor finaliza până în anul 2026”, a transmis prefectul județului Hunedoara, Călin Petru Marian



Steaua de pe Mureș

Termocentrala Mintia din Hunedoara (video) a depins, timp de jumătate de secol de cărbunele provenit, în mare parte, din Valea Jiului. A fost, în trecut, unul dintre marii producători de energie din România, fiind compusă din cinci grupuri energetice de câte 210 MW, unul dintre ele ajungând la 235 MW, după modernizarea din anii 2000.

Autoritățile comuniste au numit-o, cu mândrie, „Steaua de pe Mureș”.

„De la punerea în funcţiune şi până la finele anului 2011, termocentrala Mintia a livrat 204 TWh din energia electrică necesară României şi a consumat 117 milioane tone de cărbune”, arăta un raport al Termocentralei Mintia.

Termocentrala Mintia din Hunedoara a fost închisă în vara anului 2021, când ultimii 700 de salariați ai ei au fost disponibilizați, primind plăți compensatorii.

→ Imaginea 1/24: Termocentrala Mintia Foto Prefectura județului Hunedoara (1) jpg

În 2022, Termocentrala Mintia din Hunedoara a fost vândută de statul român, prin lichidatorul judiciar, cu peste 91 de milioane de euro, unui investitor privat. Noii proprietari ai termocentralei au anunțat retehnologizarea acesteia și transformarea ei într-o termocentrală pe gaz, având o capacitate de producție de 1,7 GW de energie.

Noua centrală va funcționa pe gaz

Din luna aprilie, societatea Mass Global Energy Rom a solicitat avizul de mediu pentru demolarea construcțiilor de pe amplasamentul termocentralei, necesară construirii Centralei Electrice Mass Mintia.

Potrivit proiectului depus la Agenția pentru Protecția Mediului Hunedoara, Centrala Electrică Mass Mintia va fi amplasată în perimetrul vechii termocentrale Mintia, de pe malul stâng al Mureșului, la circa nouă kilometri de municipiul Deva.

„Incinta centralei se desfăşoară paralel cu DN 7, cu calea ferată curentă Deva - Arad şi cu râul Mureş. Amplasamentul cuprinde o suprafaţă totală de teren de 340,58 hectare, din care: incintă – suprafaţa actuală, de 42,72 hectare, depozit zgură - cenuşă Mureş, de 58,89 hectare (închis la 31 decembrie 2006); depozit zgură - cenuşă Bejan (aflat în exploatare), cu suprafaţa actuală de 142 hectare; depozit nou pe malul drept al râului Mureș (șlam dens), de 45,79 hectare, teren în afara incintei, cu suprafaţa de 3,9 hectare (turnuri răcire apă, casa sitelor, depozit central echipamente)”, se arată în proiect.

Pentru amplasarea noi centrale Electrice Mass Mintia vor fi demolate o parte din clădirile existente, iar pe terenul eliberat vor fi amplasate echipamente tehnologice noi. Lucrările de demolare și construire a noii centrale electrice vor avea loc pe o suprafață de 325.101 metri pătrați de incintă industrială.

„Centrala electrică pe gaz metan va ocupa o suprafață de aproximativ 75.000 metri pătrați. Suprafața pe care se vor executa lucrările de demolare este de aproximativ 99.653 metri pătrați”, se arată în documentul transmis APM Hunedoara.

Centrala electrică va fi formată dintr-un bloc de putere cu cea mai bună soluţie tehnologică care oferă cea mai bună eficienţă şi reduce consumul de gaz în comparaţie cu puterea evacuată, anunță investitorii.

Potrivit proiectului, ea va fi echipată cu două turbine cu gaz (GTG) clasa H şi o turbină cu abur. Va avea două generatoare de abur cu recuperare de căldură (HRSG), cu trei niveluri de presiune cu reîncălzire, o turbină cu abur (STG) şi un condensator răcit deschis, răcit cu apă de râu. Va fi dotată cu echipamente auxiliare pentru generatoare și echipamente de producţie (pompe, conducte, cabluri, supape, echipamente de admisie a apei, etc.).

Citește și: Povestea termocentralei Mintia şi triumful capitalismului

Producţia de energie a noii centrale electrice Mintia va fi de 1700 MW. Producţia de energie a fiecărei turbine cu aburi va fi de aproximativ 560 MW. Producţia de energie a fiecărei turbine cu gaz va fi de aproximativ 570 MW. Consumul total de gaz pentru cele două turbine cu gaz este de 283.806 metri cubi pe oră.

Noua centrală electrică va fi construită pe o suprafață de 250 x 300 de metri. Cea mai înaltă structură a centralei vor fi stivele cu o înălţime de 65 de metri. Următoarele structuri cele mai înalte sunt HRSG-urile cu o înălţime de 50 metri. Turbinele cu gaz şi turbina cu abur vor fi amplasate în clădiri cu structură de oţel. Vor fi trei clădiri din beton; clădirile electrice, de administrare şi de control.

Noua investiție, finalizată în trei ani

Puterea de energie produsă va fi transferată prin 400 kv şi 220 kv în reţeaua naţională prin Transelectrica. Gazele naturale vor fi recepţionate prin conductele Transgaz până la graniţa centralei Mintia. Noua centrală electrică va folosi râul Mureş pentru răcirea turbinei cu abur, iar apa va fi retumată înapoi în râul Mureş, similar ca vechea centrală electrică.

Investiția de realizare a unei capacități energetice cu ciclu combinat nou, cu o putere instalată de minim 1.290 MW în bandă pe gaz și energie regenerabilă trebuie finalizată până la data de 31 decembrie 2026, se arată în proiect.

„În următorii ani, termocentrala va trece printr-un proces amplu de dezvoltare ce implică investiții de peste 1 miliard de euro, locuri noi de muncă pentru locuitorii din zonă și o producție de cel puțin 1.290 MW”, informa, în 2022, la realizarea vânzării, administratorul judiciar al societății de stat Complexul Energetic Hunedoara."
https://adevarul.ro/economie/transelectrica-a-finalizat-testele-de-integrare-a-2274798.html,"Transelectrica a finalizat testele de integrare a instalației de stocare cu baterii de acumulatoare

Transelectrica anunță că a finalizat testele de integrare a instalației de stocare cu baterii de acumulatoare în platforma Pieței de Echilibrare și în sistemul de conducere operativă a Sistemului Electroenergetic Național (EMS – SCADA).

Instalația de stocare a fost calificată pentru furnizarea de servicii de echilibrare și poate funcționa în reglaj secundar frecvență – putere, cu comandă automată de la Dispecerul Energetic Național. Datele sunt disponibile pe website-ul Transelectrica, fiind în proces de îmbunătățire. Conceptul a fost dezvoltat de către Transelectrica, cu sprijinul Teletrans, filiala a Companiei.

Oficialii Transelectrica au anunţat: “Acest demers realizat în premieră este fundamental pentru sectorul energetic național, cu un rol esențial în susținerea eforturilor de integrare a centralelor electrice din surse regenerabile.

Mulțumim pentru suportul și profesionalismul demonstrate de experții Teletrans în procesul de integrare și, în egală măsură, mulțumim investitorului în instalația de stocare!

Această premieră reprezintă un pas important în abordarea sustenabilă a noilor provocări ale sistemului electroenergetic național, în contextul evoluțiilor actuale ale sectorului, pentru asigurarea siguranței sistemului. Totodată, creează premisele necesare accesului investitorilor în unități de stocare a energiei electrice.

Datele sunt disponibile pe prima pagină a website-ului Transelectrica, în structura mixului energetic, precum și în secțiunea 𝘚𝘵𝘢𝘳𝘦𝘢 𝘚𝘪𝘴𝘵𝘦𝘮𝘶𝘭𝘶𝘪 𝘪̂𝘯 𝘵𝘪𝘮𝘱 𝘳𝘦𝘢𝘭”.

La începutul lunii februarie a.c., Transelectrica a semnat un Acord de Grant cu Agenția pentru Comerț și Dezvoltare a Statelor Unite ale Americii (USTDA) pentru constituirea unui Centru Operațional de Securitate al Companiei.

Proiectul pe care Transelectrica îl va implementa cu sprijinul partenerilor americani presupune realizarea unui studiu de fezabilitate și a unui proiect-pilot care sã testeze și valideze soluții de hardware și software pentru adoptarea unui model eficient de îmbunãtãțire a securitãții cibernetice. Demersurile premergãtoare pentru obținerea finanțãrii din partea USTDA au fost fãcute, în 2021, de cãtre compania americanã Pythia (în calitate de prestator de servicii) alãturi de compania americanã Fortinet (furnizor de licențe și produse software de securitate), care au elaborat împreunã cu Transelectrica SA (în calitate de beneficiar), documentația de fundamentare a deciziei de acordare a Grantului în valoare de circa 1,1 milioane de dolari.

Firma americană Fortinet va contribui cu 1,6 milioane de dolari

De asemenea, pentru întreaga desfãșurare a acestui proiect, Fortinet, în calitate de subcontractor, va contribui cu circa 1,6 milioane de dolari, sumã ce reprezintã contravaloarea utilizãrii sistemelor de securitate pe care compania americanã le va pune la dispoziție pentru proiectul-pilot, timp de un an de zile. Astfel, valoarea totalã a investiției se ridicã la aproximativ 2,7 milioane de dolari.

Colaborarea româno-americanã pentru implementarea acestui proiect a fost marcatã în cadrul unei ceremonii oficiale gãzduite de Transelectrica, în prezența reprezentanților de nivel înalt al Guvernului Statelor Unite ale Americii în România, precum și a firmelor implicate în consorțiu."
https://adevarul.ro/economie/statul-roman-implicat-in-constructia-unitatilor-3-2274199.html,"Statul, implicat pe deplin în construcția Unităţilor 3 şi 4 de la Cernavodă. Ce pas au făcut autoritățile

Acordul de sprijin privind proiectul Unităţilor 3 şi 4 ale CNE Cernavodă, dintre Guvernul României şi Nuclearelectrica, a fost semnat vineri, a anunţat ministrul Energiei, Virgil Popescu.

„Prim - ministrul României Nicolae Ciucă a semnat astăzi „Acordul de sprijin privin Proiectul Unitățile 3 și 4 CNE Cernavodă dintre Guvernul României și Societatea Națională Nuclearelectrica S.A.” Documentul a mai fost semnat și de către mine, ca ministru al Energiei, de ministrul Finanțelor Adrian Câciu, de ministrul Transporturilor, Sorin Grindeanu, de secretarul General al Guvernului Marian Neacșu și de CEO-ul SNN Cosmin Ghiță.”, a transmis oficialul.

Potrivit acestuia, prin acord sunt stabilite modalitățile efective de cooperare, prin stabilirea unor angajamente și obligații ale Statului român, cu privire la asigurarea măsurilor necesare în ceea ce privește finanțare Proiectului, implementarea și adoptarea măsurilor de sprijin, inclusiv măsuri de ordin legislativ.

Astfel, statul român prin Ministerul Finanțelor va realiza demersurile necesare pentru finanțarea Proiectului inclusiv prin, dar nelimitat la, acordarea de Garanții de Stat finanțatorilor Proiectului, în contextul prevederilor IGA și/sau oricăror alte acorduri sau memorandumuri interguvernamentale de sprijin, sau în afara unor astfel de acorduri, după caz.

De asemenea, statul român, prin Ministerul Energiei, este responsabil de implementarea mecanismului de sprijin de tip „Contracte pentru Diferență” (CfD), prin crearea arhitecturii instituționale adecvate. Ministerul Energiei, responsabil pentru operaționalizarea Fondului pentru Modernizare, susține includerea energiei nucleare în programele cheie de investiții și asigură suportul necesar pentru utilizarea MF în vederea dezvoltării, construcției și punerii în funcțiune a Proiectului Unitățile 3 și 4 CNE Cernavodă.

Virgil Popescu mai arată totodată că, statul roman, prin Ministerul Transporturilor va întreprinde demersurile necesare în vederea asigurării apei de răcire pentru funcționarea a 4 unități nuclearoelectrice pe amplasamentul de la Cernavodă, prin finalizarea etapei II a Proiectului derulat de minister și denumit „Îmbunătățirea condițiilor de navigație pe Dunăre între Călărași și Brăila (km 375 - km 170)”.

„Statul român prin Ministerul Energiei și Secretariatul General al Guvernului să dispună măsurile necesare cu privire la finalizarea de către Transelectrica a liniilor de transport a electricității, care să permită racordarea Unităților 3 și 4 de la CNE Cernavodă la Sistemul Electroenergetic Național și evacuarea energiei electrice produse de Proiect.”, a mai precizat oficialul.

În același timp, statul român prin Ministerul Investițiilor și Proiectelor Europene, împreună cu Ministerul Energiei și Ministerul Finanțelor, va analiza în permanență oportunitățile de finanțare din fonduri europene nerambursabile și va întreprinde demersurile necesare pentru facilitarea utilizării acestora, cu prioritate, la finanțarea proiectului în orice stadiu de implementare.

„Dezvoltarea programului nuclear civil al României a fost și este o prioritate a ministerului Energiei, a Guvernului și, totodată, are parte de susținerea constantă a președintelui României Klaus Iohannis, a prim - ministrului Nicolae Ionel Ciucă, dar și a președinților celor două Camere ale Parlamentului, Alina Gorghiu și Marcel Ciolacu. Prin semnarea Acordului de astăzi demonstrăm că statul român este pe deplin implicat în demararea și finalizarea proiectului construcției Unităților 3 și 4 de la Cernavodă. Și nu suntem singuri. Îi avem alături și pe partenerii americani, canadieni, francezi, italieni, coreeni, japonezi și emiratezi. Da, ne ținem de cuvânt, iar România va deveni în viitorul apropiat o țară independentă energetic.”, a conchis ministrul Energiei."
https://adevarul.ro/economie/transelectrica-are-un-nou-director-general-cu-2261141.html,"Transelectrica are un nou director general. Cu cine a fost înlocuit Gabriel Andronache

Compania Naţională de Transport al Energiei Electrice Transelectrica a anunţat, luni, numirea în funcţia de CEO al lui Ştefăniţă Munteanu începând cu data de 25 aprilie 2023.

Decizia Consiliului de Supraveghere a fost publicată la Bursa de Valori Bucureşti (BVB). Anunţul vine în contextul expirării mandatului de director general al lui Gabriel Andronache.

,,Compania Naţională de Transport al Energiei Electrice ,,Transelectrica"" SA informează acţionarii şi investitorii că, în conformitate cu atribuţiile sale statutare şi legale, Consiliul de Supraveghere în şedinţa din data de 24 aprilie 2023:

- a luat act de renunţarea la mandatul de membru provizoriu al Directoratului Companiei şi implicit la funcţia de preşedinte al Directoratului a domnului Gabriel Andronache începând cu sfârşitul zilei de 23 aprilie 2023;

- a decis alegerea ca preşedinte al Directoratului, denumit alternativ director general executiv sau chief executive officer - ,,CEO"" al Companiei Naţionale de Transport al Energiei Electrice ,,Transelectrica"" SA, începând cu data de 24 aprilie 2023, a domnului Ştefăniţă Munteanu, în conformitate cu prevederile art. 23 alin. (1) din Actul constitutiv al Companiei Naţionale de Transport al Energiei Electrice ,,Transelectrica""-SA"", se arată în documentul transmis de BVB.

Plenul comun al Camerei Deputaţilor şi Senatului a decis, săptămâna trecută, numirea lui Gabriel Andronache în funcţia de vicepreşedinte al Autorităţii Naţionale de Reglementare în domeniul Energiei (ANRE). În fruntea instituţiei a fost numit George Niculescu.

Cine este noul director al Transelectrica

Potrivit datelor publicate pe site-ul Transelectrica, Ștefăniță Munteanu a absolvit Facultatea de Management Marketing a Universității Româno-Americane, în anul 2006, dobândind o diplomă de licență aferentă profilului de economist.

Începând cu data de 25 decembrie 2021, acesta a ocupat poziția de membru al Directoratului Companiei Naționale de Transport al Energiei Electrice.

,,Cu un parcurs profesional atât în sectorul privat, cât și în sectorul public, domnul Ștefăniță Munteanu deține expertiză în arii precum: management, industria energetică, marketing, vânzări și strategie. Domnul Munteanu s-a alăturat echipei de management executiv a CNTEE Transelectrica SA, din poziția de manager de vânzări indirecte din cadrul SC Electrica Furnizare SA AFEE Buzău, societate unde a ocupat anterior funcția de Director Adjunct (2019-2020), precum și consultant management.

În ceea ce privește experiența dobândită în sectorul administrației publice, domnul Munteanu a ocupat funcțiile de Secretar General Adjunct la Ministerul Turismului în perioada ianuariemai 2017, Consilier al Prim-Ministrului în perioada mai 2017 – ianuarie 2018, precum și de Consilier Secretar de Stat la Ministerul Apelor și Pădurilor (februarie 2018 – februarie 2019).”, se mai arată pe site-ul Transelectrica."
https://adevarul.ro/economie/romania-a-exportat-o-cantitate-record-de-energie-2259161.html,"În prima zi de Paște, România a înregistrat un record istoric în ceea ce privește exportul de energie electrică, în perioada de după Revoluţie.

Potrivit datelor Transelectrica, duminică, la ora 13.21, România exporta 3.755 MW de energie electrică, adică jumătate din producția totală.

„Acesta este un record post-revoluționar al exportului, și ca valoare brută, și ca pondere din total producție, și se datorează consumului intern foarte scăzut și aportului mare de energie ieftină, hidro și eoliană. Energia ieftină migrează pe piețele mai scumpe, ale vecinilor ca Bulgaria și Ungaria.”, a transmis Economedia.

Producția de energie totaliza la ora 13.21 circa 7.890 MW, în timp ce consumul ce cifra la numai 4.139 MW, astfel că 3.755 MW de energie electrică mergeau la export. Din totalul produs, energia hidro aducea cel mai mare aport, de 2.775 MW, urmată de eoliene, cu 1.609 MW. Centrala nucleară de la Cernavodă producea 1.412 MW, în timp ce cărbunele doar 932 MW, gazul 643 MW, iar fotovoltaicele 495 MW.

Conform datelor publicate pe site-ul sistemulenergetic.ro, duminică la ora 18:29 România exporta 3.858 MW de energie electrică. La acea oră, producția de energie totaliza 8.466 MW.

Energia hidro, principala sursă de producere a energiei în România, luni dimineaţă

Luni, la ora transmiterii acestei știri, energia hidro era principala sursă de generare a energiei electrice, acoperind 41.69% din producţia totală la nivel naţional, potrivit datelor privind starea sistemului energetic naţional în timp real, postate pe site-ul Transelectrica.

Astfel, la ora 11:55, energia hidro asigura 3.131 de MW, acoperind peste 41% din totalul producţiei. Urmează energia nucleară- 18.73%, eoliană - 15.98%, carbune- 11.37%, hidrocarburi - 8.55%, fotovoltaic - 3.19% şi biomasa - 0.40% MW.

Tot în prima zi de Paște, reactorul nuclear finlandez Olkiluoto 3 (OL3), cel mai mare reactor nuclear din Europa, a început să producă energie electrică în regim regulat, a anunțat operatorul său, sporind securitatea energetică într-o regiune în care Rusia a tăiat livrările de gaze și energie, transmitea Reuters."
https://adevarul.ro/economie/virgil-popescu-in-viitorul-apropiat-vom-creste-2243998.html,"Ministrul Energiei, Virgil Popescu, a transmis, luni, că ţara noastră va creşte, în viitorul apropiat, procentul de energie renegerabilă pe care o vom consuma.

,,În viitorul apropiat vom crește procentul de energie renegerabilă pe care o vom consuma, de aceea am făcut o vizită de lucru la compania Red Electrica, care este operatorul rețelei de transport de energie electrică de înaltă tensiune din Spania.”, a transmis oficialul pe pagina de Facebook.

Potrivit acestuia, compania administrează întreaga rețea de transport de energie electrică din Spania, inclusiv sistemele electrice autonome ale insulelor (inclusiv, în special, Ibiza, Mallorca și în Insulele Canare ).

,,Aceasta reprezintă peste 44.000 km de linii de înaltă tensiune și o capacitate de transformare de 92.000 MVA. Am văzut cum sunt integrate în sistemul național sursele de energie regenerabilă și am discutat despre o posibilă colaborare cu cei de la Transelectrica, pentru a prelua modelul de bune practici și în România. Împărtășim un interes comun și real pentru a investi și acționa, pentru a lăsa o moștenire copiilor noștri.”, a menţionat Virgil Popescu.

Tot pe pagina de Facebook, ministrul Energiei a mai transmis că România a luat măsuri pentru a se securiza energetic, în contextul războiului hibrid determinat de Rusia, dar a venit şi cu soluţii de protecţie pentru Uniunea Europeană.

,,În contextul războiului hibrid determinat de Rusia, România a luat măsuri pentru a se securiza energetic, dar a venit şi cu soluţii de protecţie pentru Uniunea Europeană. În acest sens, am semnat un acord cu Georgia, Ungaria şi Azerbaidjan pentru construirea unui cablu submarin de transport de energie din surse regenerabile, care va alimenta UE. Mai mult, suntem parte din proiectul de extindere către Europa Centrală şi de Sud-Est a coridorului sudic de gaze, care pleacă din Azerbaidjan"", a spus Popescu, într-o postare pe Facebook.

Pe lângă cele două măsuri esenţiale, România vrea să extragă gazele existente din perimetrele care-i aparţin în Marea Neagră, îşi dezvoltă capacitatea nucleară civilă prin construcţia reactoarelor 3 şi 4 de la Cernavodă şi prin punerea în funcţiune de reactoare mici modulare, a continuat el.

,,De asemenea, prin PNRR avem proiecte de dezvoltare pentru susţinerea investiţiilor în hidrogen verde"", a adăugat şeful de la Energie.

Împreună cu vicepremierul și ministrul Tranziției Ecologice din Spania, Teresa Ribera, ministrul Energiei din Olanda, Rob Jetten, CEO Vestas Henrick Andersen, ministrul Virgil Popescu a participat la masa rotundă cu tema securității energetice: Dezbaterea ,,Opportunities and challenges for a genuine energy union - the energy pillar of the EU”s open stratgic autonomy”, Spania 2023."
https://adevarul.ro/economie/romania-isi-securizeaza-cibernetic-sistemul-2239394.html,"Transelectrica a semnat un Acord de Grant cu Agenția pentru Comerț și Dezvoltare a Statelor Unite ale Americii (USTDA) pentru constituirea unui Centru Operațional de Securitate al Companiei.

Proiectul pe care Transelectrica îl va implementa cu sprijinul partenerilor americani presupune realizarea unui studiu de fezabilitate și a unui proiect-pilot care sã testeze și valideze soluții de hardware și software pentru adoptarea unui model eficient de îmbunãtãțire a securitãții cibernetice. Demersurile premergãtoare pentru obținerea finanțãrii din partea USTDA au fost fãcute, în 2021, de cãtre compania americanã Pythia (în calitate de prestator de servicii) alãturi de compania americanã Fortinet (furnizor de licențe și produse software de securitate), care au elaborat împreunã cu Transelectrica SA (în calitate de beneficiar), documentația de fundamentare a deciziei de acordare a Grantului în valoare de circa 1,1 milioane de dolari.

Firma americană Fortinet va contribui cu 1,6 milioane de dolari

De asemenea, pentru întreaga desfãșurare a acestui proiect, Fortinet, în calitate de subcontractor, va contribui cu circa 1,6 milioane de dolari, sumã ce reprezintã contravaloarea utilizãrii sistemelor de securitate pe care compania americanã le va pune la dispoziție pentru proiectul-pilot, timp de un an de zile. Astfel, valoarea totalã a investiției se ridicã la aproximativ 2,7 milioane de dolari.

Colaborarea româno-americanã pentru implementarea acestui proiect a fost marcatã în cadrul unei ceremonii oficiale gãzduite de Transelectrica, în prezența reprezentanților de nivel înalt al Guvernului Statelor Unite ale Americii în România, precum și a firmelor implicate în consorțiu.

„Apreciem susținerea activã a partenerilor americani în demersurile noastre de consolidare a securitãții cibernetice, o componentã fundamentalã a tranziției energetice. Avem convingerea cã rezultatele colaborãrii vor aduce un plus considerabil de valoare, atât la nivel de expertizã, cât mai ales la nivel de procese și eforturi de rãspuns la riscurile cibernetice în domeniul energiei. Securitatea ciberneticã a sistemului național de transport al energiei electrice reprezintã una dintre cele mai importante prioritãți ale Transelectrica. Într-un context al evoluției amenințãrilor cibernetice este indispensabilã eficientizarea întregului proces de prevenire și apãrare împotriva potențialelor pericole și atacuri cibernetice, prin dezvoltarea unor noi instrumente de securitate și resurse specializate. De asemenea, în acord cu Directiva NIS care prevede mãsuri eficiente pentru un nivel comun ridicat de securitate a rețelelor și sistemelor informatice în Uniunea Europeanã, Transelectrica își dezvoltã strategia în domeniul securitãții cibernetice prin demersuri și soluții integrate care vor asigura desfãșurarea activitãții Operatorului Național de Transport și Sistem din România în condiții optime de siguranțã, atât la nivel intern, cât și în plan extern, în relația cu ceilalți operatori de transport si de sistem”, a declarat Gabriel Andronache, președintele Directoratului CNTEE Transelectrica SA.

„România își consolideazã sectorul energetic prin investiții strategice în domenii precum securitatea ciberneticã. Acest studiu și acest proiect-pilot vor sprijini eforturile Transelectrica de a optimiza implementarea de soluții inovatoare specifice nevoilor sale”, a declarat Enoh T. Ebong, directorul USTDA. ”Acest proiect este, de asemenea, un bun exemplu al rolului de catalizator pe care USTDA îl joacã în facilitarea parteneriatelor între industria americanã și sponsorii de proiecte din strãinãtate"", a adãugat oficialul Statelor Unite ale Americii.

Centrul de Securitate al Transelectrica poate preveni atacurile cibernetice

Înființarea unui Centru Operațional de Securitate la nivelul Transelectrica, companie strategicã de interes național, va fi un mecanism dinamic esențial de rãspuns la amenințãrile cibernetice și va contribui la creșterea nivelului de securitate al Companiei, prevenind și tratând prin sisteme de securitate avansate, potențialele incidente de securitate ciberneticã.

CNTEE Transelectrica SA este Operatorul de Transport și de Sistem național, îndeplinind un rol fundamental în lanțul valoric al energiei electrice și în asigurarea schimbului informațional cu ceilalți Operatori de Transport și de Sistem pentru Energie Electricã din Rețeaua Europeanã. În acest sens, prin implementarea proiectului finanțat de cãtre cu Guvernul Statelor Unite ale Americii, reprezentat de Agenția pentru Comerț și Dezvoltare a Statelor Unite ale Americii și compania americanã Pythia International Inc., pentru bazele dezvoltãrii unui Centru Operațional de Securitate, Transelectrica urmeazã parcursul de aliniere la noile concepte și standarde de securitate ciberneticã."
https://adevarul.ro/economie/romanii-ar-fi-dispusi-sa-spele-rufele-noaptea-2395647.html,"Românii ar fi dispuși să spele rufele noaptea, dacă ar avea un tarif orar mai mic

Mai mult de jumătate dintre românii care au răspuns unui chestionar privind consumul de energie electrică au afirmat că ar fi dispuți să spele rufele noaptea, dacă ar avea un tarif orar mai mic.

Doar 5,3% dintre români obişnuiesc să pună în funcţiune, după ora 22:00, diverse aparate electrocasnice, precum maşina de spălat şi uscătorul de rufe, arată un sondaj al companiilor E.ON şi Delgaz Grid, dat publicităţii vineri.

Potrivit aceluiaşi studiu, aproape 59% din totalul celor chestionaţi ar fi dispuşi să îşi spele mai des rufele noaptea sau să facă diverse alte activităţi care implică electrocasnicele dacă ar beneficia în acel interval orar de un tarif al energiei electrice mai avantajos.

„În prezent, conform acestui studiu, 45% dintre români declară că utilizează aparatura electrocasnică (maşina de spălat rufe, cea de vase, uscătorul de rufe etc) atunci când au nevoie, indiferent de oră, 43% afirmă că fac acest lucru în cursul săptămânii, în intervalul 7:00-22:00, iar alţi 6,5% preferă zilele de weekend, fără a alege un interval orar anume"", reiese din cercetarea sociologică realizată pentru platforma despre-energie.ro, un proiect al companiilor E.ON şi Delgaz Grid.

Cercetarea arată că sistemul tarifelor diferenţiate pe paliere orare de consum înseamnă că preţul energiei electrice nu mai este constant pe parcursul întregii zile, ci diferă în funcţie de intervalul orar în care este consumată.

„Acesta este mai mic pe zona de noapte faţă de un tarif nediferenţiat, dar mai mare pe zona de zi. Prin aceste tarife clientul este stimulat să-şi ""mute"" o parte importantă a consumului din intervalele în care cererea de energie este mare, implicit şi preţurile, în intervale în care cererea este scăzută, la fel şi preţul"", susţin autorii studiului.

Tarifele diferențiate i-ar ajuta pe români să economisească la plata facturii

Astfel, aplicarea acestor tipuri de tarife presupune existenţa unor contoare inteligente care să poată înregistra consumul de energie pe fiecare dintre zonele orare.

„Tarifele diferenţiate permit realizarea de economii la factură, în condiţiile păstrării aceluiaşi consum, dar modificând distribuţia acestuia"", mai arată cercetarea.

În prezent, conform studiului citat, 45% dintre români declară că utilizează aparatura electrocasnică (maşina de spălat rufe, cea de vase, uscătorul de rufe etc) atunci când au nevoie, indiferent de oră, 43% afirmă că fac acest lucru în cursul săptămânii, în intervalul 7:00-22:00, iar alţi 6,5% preferă zilele de weekend, fără a alege un interval orar anume.

Într-o proporţie extrem de ridicată (87%), românii sunt conştienţi de faptul că aparatura electronică şi cea electrocasnică consumă energie chiar şi atunci când se află în stand-by, adică nu este pornită. Doar 13% au recunoscut că nu ştiau acest lucru.

Circa 66% dintre cei chestionaţi şi-au format un obicei din a scoate din priză electrocasnicele şi electronicele atunci când pleacă de acasă o perioadă de timp mai lungă, în concediu, de exemplu. Circa 23% spun că fac acest lucru doar uneori, iar 11%, deloc.

Majoritatea românilor (51%) lasă telefonul mobil, peste noapte, la încărcat, alţi circa 27% spun că doar uneori se întâmplă asta, în timp ce peste 21% reîncarcă bateria numai ziua, mai arată studiul.

Pe de altă parte, peste 44% dintre participanţii la sondaj admit că lasă mobilul în priză chiar dacă acesta s-a încărcat, lucru care se întâmplă sporadic şi în cazul altor circa 30%. Interesant de reţinut este că cei mai mulţi dintre posesorii de telefoane mobile (peste 58%) sunt conştienţi de faptul că încărcătorul lăsat în priză continuă să consume energie, chiar şi după ce mobilul a fost decuplat. Nu ştiau acest aspect circa 20%, iar aproape 22% spun că au această informaţie, dar că este vorba despre un consum nesemnificativ de energie, arată sursa citată.

45% dintre români închid televizorul când fac alte activități

În ceea ce priveşte timpul petrecut în faţa televizoarelor, 72% dintre români alocă acestei activităţi între minimum 2 ore şi maximum 6 ore pe zi (45% stau în faţa ecranelor între 2 şi 4 ore/zi, iar circa 27%, între 4 şi 6 ore/zi). Peste 6 ore zilnic obişnuiesc să stea 19% dintre cei chestionaţi, în vreme ce 8,8% nu au stat să calculeze timpul în care stau cu telecomanda televizorului în mână.

Jumătate dintre respondenţi recunosc că lasă televizorul pornit şi atunci când fac diverse activităţi casnice, dar totuşi există şi o categorie numeroasă de respondenţi (45,3%) care spun că au grijă să îl oprească în astfel de situaţii.

Platforma despre-energie.ro, un proiect susţinut de companiile E.ON şi Delgaz Grid, a fost lansată în anul 2020 cu obiectivul de a deveni, pentru consumatorii de electricitate şi gaze, una dintre principalele surse de informare şi, în acelaşi timp, de explicare, într-un limbaj clar şi accesibil, a evoluţiilor relevante şi de impact de pe piaţa de energie, dar şi să îi ghideze pe cititori în drumul prin acest univers complex astfel încât să poată lua decizii corecte privind tot ceea ce ţine de energia şi sursele de energie din propriile gospodării.

Cercetarea sociologică a fost realizată de Sondaje Marketing Relaţii Publice SRL pentru platforma despre-energie.ro, un proiect al E.ON şi Delgaz Grid, în perioada 26 august - 11 septembrie 2024, pe un eşantion de 1.004 de utilizatori online, cu o marjă de eroare de +/-3%, fiind considerat reprezentativ pentru populaţia adultă a României, dar asumând limitările din derularea online."
https://adevarul.ro/economie/romanii-extrem-de-interesati-de-fotovoltaice-2361869.html,"77% iau în considerare o investiţie în surse de energie regenerabilă, panouri fotovoltaice şi/sau pompe de căldură, potrivit unui studiu realizat pentru platforma despre-energie.ro, un proiect al E.ON şi Delgaz Grid.

La întrebarea ""Ce măsuri aţi lua în plus pentru îmbunătăţirea eficienţei energetice a locuinţei?"", cei mai mulţi români (46,3%) spun că iau în calcul schimbarea sistemului de încălzire cu unul mai eficient, 35,7% vor să izoleze termic pereţii, circa 22% au în vedere înlocuirea ferestrelor vechi, iar 25,5% se gândesc să instaleze un sistem de ventilaţie pentru recuperarea căldurii.

""Conform cercetării, 45,3% dintre locuinţele celor chestionaţi au fost supuse unui audit energetic. Auditul energetic oferă o evaluare detaliată a modului în care energia este utilizată şi pierdută într-o locuinţă, oferind proprietarilor informaţiile necesare pentru a face îmbunătăţiri semnificative. Interesant, de asemenea, este că 74,4% dintre cei care au locuinţa auditată energetic locuiesc în mediul urban şi doar 25,5% în mediul rural"", se arată într-un comunicat E.ON.

În context, aproape 77% dintre respondenţi iau în considerare o investiţie în surse de energie regenerabilă, panouri fotovoltaice şi/sau pompe de căldură. Potrivit companiei citate, multe gospodării sunt împiedicate să facă acest pas, cel puţin în acest moment, de obstacole precum constrângerile locative (indicate de 25,8% dintre respondenţi) şi de limitările financiare (29,3%). Cei care au făcut deja investiţia au venituri moderate spre înalte şi un nivel ridicat de educaţie, sugerând că accesul la informaţie şi resurse financiare joacă un rol crucial în adoptarea tehnologiilor verzi, subliniază comunicatul.

Eficienţa energetică a locuinţei a devenit o preocupare majoră pentru multe gospodării, 80% dintre români afirmând că au investit în proiecte de izolaţie termică a casei, scopul fiind atât cel de a reduce consumul inutil de energie, economisind astfel bani, cât şi protejarea mediului înconjurător.

""Izolarea ferestrelor, uşilor şi pereţilor poate avea un impact semnificativ în prevenirea pierderilor de căldură, reprezentând un pas esenţial în direcţia eficienţei energetice. Astfel, ferestrele de tip termopan sunt deja folosite pe scară largă (88% dintre locuinţe), dar interesant de remarcat este faptul că foarte mulţi români au realizat, cu precădere în ultimii ani, lucrări de izolare exterioară a pereţilor (75,7%) sau interioară (26,6%), combinate cu cele de izolare a acoperişului (22%) sau a podelei (circa 15%)"", se mai precizează în comunicat.

ANRE: 90% dintre autorizaţii sunt pentru fotovoltaice sau eoliene

Prezent vineri la un eveniment de specialitate, preşedintele Autorităţii Naţionale de Reglementare în domeniul Energiei (ANRE), George Niculescu, a precizat că 145 de capacităţi energetice sunt în curs de construire în baza autorizaţiilor de înfiinţare pe care autoritatea de reglementare le-a emis, conform raportărilor din martie 2024, majoritatea fiind în fotovoltaic şi eolian.

""Avem, în raportările din luna martie 2024, un număr de 145 de capacităţi energetice în curs de construire, în baza autorizaţiilor de înfiinţare pe care autoritatea le-a emis. Nu este şedinţă în care să nu aprobăm noi autorizaţii de înfiinţare pentru noi capacităţi de producţie. Efervescenţa sectorului de regenerabil se vede pentru că 90% dintre ele sunt în capacităţi în fotovoltaic sau eolian"", a menţionat George Niculescu, la conferinţa cu tema ""Provocări pentru şi de la regenerabile"", organizată de Focus Energetic.

El a subliniat că oportunităţile pe care investiţiile în sectorul regenerabil le aduc sunt foarte importante pentru consolidarea sectorului energetic românesc.

""Dacă sectorul regenerabil se împarte în două, mai nou avem un actor foarte important, prosumatorul, pe care îl punem tot în partea de regenerabil, care astăzi a atins capacitatea de producţie din fotovoltaic dispecerizabilă de 1.626 de MW. Prosumatorii însumau 1.554 de MW, la 29 februarie, conform ultimelor date pe care le avem, deci aproape unu la unu cu capacitatea fotovoltaică dispecerizabilă. Evident că trendul este ascendent, atât din punct de vedere al investiţiilor dispecerizabile, cât şi din punctul de vedere al consumatorilor. Investitorii au în continuare apetit spre a investi în acest sector"", a adăugat George Niculescu.

El a subliniat că investiţiile în sectorul energetic şi cel regenerabil sunt foarte importante în continuare.

""Întotdeauna am fost adeptul unui mix de producţie echilibrat, cu o componentă serioasă pe parte de regenerabil. Evident că trebuie să vorbim şi de investiţii care să producă energie electrică în bandă - şi sunt bucuros că proiectele reactoarelor 3 şi 4 ale Centralei de la Cernavodă sunt pe un drum bun, investiţiile de la Mintia decurg conform planului, Iernutul, la fel. Deci, vom avea energie în bandă. Sunt convins că investitorii din sectorul regenerabil iau în considerare capacităţile de stocare atunci când îşi proiectează investiţiile"", a mai spus şeful ANRE.

George Niculescu a precizat că s-a observat angajamentul Guvernului şi a statului român, în general, faţă de aceste investiţii, în ceea ce priveşte cadrul legislativ.

""Dacă înainte, în primul val al investiţiilor în sectorul regenerabil, cel mai mare risc era riscul legislativ, chiar în timpul perioadei în care am avut modificări dese ale Ordonanţei 27, aceste modificări au exceptat noile investiţii în regenerabil. Desele modificări ale Ordonanţei 27 au exceptat noile investiţii, suprataxarea neaplicându-se producătorilor de energie din surse regenerabile car urmau să investească şi să-şi termine capacităţile de producţie"", a mai spus preşedintele ANRE."
https://adevarul.ro/economie/o-treime-dintre-romani-incalzesc-iarna-doar-2358267.html,"Aproximativ 34% dintre români aleg să încălzească, pe timpul iernii, doar camera sau încăperile în care familia petrece cel mai mult timp, potrivit unei cercetări sociologice realizate pentru platforma despre-energie.ro, un proiect susţinut de companiile E.ON şi Delgaz Grid.

Conform sursei citate, aproape 66% dintre români consideră că opţiunea cea mai bună este să ai căldură în toată casa.

Specialiştii în energie spun că, iarna pentru a aduce la un nivel de confort temperatura în încăperile neîncălzite, este necesar un consum mai mare de energie. Pe de altă parte, fiecare grad în minus setat la încălzirea casei poate aduce o reducere de câteva procente la factură.

Referitor la provocările întâmpinate în menţinerea unei temperaturi optime în casă, aproape 41% dintre cei care au participat la studiu au indicat costurile cu energia, în timp ce aproape 37% s-au referit la compromisul între confort şi nevoia de control al costurilor.

""De altfel, această nevoie de control al costurilor a fost evidenţiată distinct de circa 45% dintre respondenţi, care au răspuns afirmativ atunci când au fost întrebaţi dacă au luat o măsură de economisire a energiei pe timpul iernii"", susţin autorii studiului.

În schimb, 42% au afirmat că nu au adoptat nicio măsură de reducere a consumului de energie, dar se gândesc la opţiunile posibile. Între acestea, cel mai des indicate de respondenţi se numără folosirea iluminatului economic (57%), scăderea temperaturii din locuinţă (51,5%) şi închiderea unor încăperi (43,9%).

""De asemenea, izolarea pereţilor, înlocuirea ferestrelor, schimbarea sistemului de încălzire cu unul eficient energetic se numără printre măsurile de creştere a confortului termic şi, în acelaşi timp, de reducere a consumului inutil, indicate de cei mai mulţi dintre participanţii la cercetarea sociologică"", mai arată cercetarea.

Platforma Despre-energie.ro, un proiect susţinut de companiile E.ON şi Delgaz Grid, a fost lansată în anul 2020 cu obiectivul de a deveni, pentru consumatorii de electricitate şi gaze, una dintre principalele surse de informare şi, în acelaşi timp, de explicare, într-un limbaj clar şi accesibil, a evoluţiilor relevante şi de impact de pe piaţa de energie, dar şi să îi ghideze pe cititori în drumul prin acest univers complex astfel încât să poată lua decizii corecte privind tot ceea ce ţine de energia şi sursele de energie din propriile gospodării."
https://adevarul.ro/economie/delgaz-grid-a-identificat-circa-400-de-cazuri-de-2355740.html,"Circa 400 de cazuri de potenţial consum fraudulos, de aproximativ 5,9 milioane kWh, cu un prejudiciu de peste 2,7 milioane de lei, au fost identificate în primul trimestru din acest an, arată o statistică publicată, vineri, de Delgaz Grid.

Inspecţia energetică, structură specializată din cadrul Delgaz Grid, a identificat în primul trimestru din acest an un număr de 395 de cazuri de consum fraudulos, 201 dintre acestea fiind la gaze naturale, iar 194 la reţeaua de energie electrică. Cantitatea de energie sustrasă în cazurile descoperite se ridică la circa 5,9 milioane kWh, cu o valoare de peste 2,7 milioane de lei.

Pe parcursul anului trecut, în reţeaua Delgaz Grid au fost înregistrate 1.509 de cazuri de consum fraudulos, în creştere faţă de anii precedenţi, 906 dintre acestea fiind la gaze naturale, iar 603 la energie electrică. În această marjă, cantitatea de energie sustrasă a fost de aproximativ 24 de milioane de kWh, la o valoare de peste 11,7 milioane de lei.

„Consumul fraudulos reprezintă furt şi se pedepseşte conform prevederilor Codului Penal. De aceea, pentru identificarea persoanelor vinovate şi recuperarea prejudiciului, au fost întocmite şi transmise plângeri penale către instituţiile abilitate. Performanţele reţelelor de distribuţie sunt afectate de improvizaţiile şi instalaţiile clandestine, de cantitatea de energie necontorizată. La fel şi protecţiile şi automatizările ce sunt proiectate şi reglate ţinând cont de un consum cunoscut, declarat. În cazul fraudelor, consumul nu este cunoscut şi atunci nici reţelele nu funcţionează la parametri normali, având de suferit şi consumatorii oneşti ce îşi plătesc cu regularitate facturile. Compania noastră nu tolerează aceste practici ilegale. De aceea, acţiunile de identificare şi limitare a consumului fraudulos derulate de specialiştii Delgaz Grid au caracter permanent. Consumatorii pot sesiza situaţiile de potenţial consum fraudulos la adresa de e-mail raporteazafrauda@eon-romania.ro, la numărul de telefon 0371 700 157 apelabil gratuit (prin înregistrarea unui mesaj vocal) sau la cea mai apropiată secţie de poliţie”, notează compania, într-un comunicat de presă.

Delgaz Grid, compania de distribuţie din cadrul Grupului german E.ON, operează o reţea de gaze naturale de 25.800 km în 20 de judeţe din partea de Nord şi de Vest a României (Cluj, Bistriţa Năsăud, Maramureş, Satu Mare, Sălaj, Timiş, Arad, Bihor, Caraş-Severin, Hunedoara, Mureş, Sibiu, Alba, Harghita, Iaşi, Botoşani, Vaslui, Suceava, Neamţ şi Bacău) şi o reţea de electricitate de 81.500 km în şase judeţe din Moldova (Bacău, Botoşani, Iaşi, Neamţ, Suceava şi Vaslui).

De la intrarea pe piaţa locală, în anul 2005, E.ON a investit 2,3 miliarde de euro, în principal pentru modernizarea reţelelor de gaze şi electricitate, şi a virat către stat impozite şi taxe de 3,4 miliarde de euro."
https://adevarul.ro/economie/delgaz-grid-membra-a-grupului-eon-romania-a-2350508.html,"Delgaz Grid, companie membră a grupului E.ON România, a prezentat miercuri reprezentanţilor Ministerului Energiei şi ai Autorităţii Naţionale de Reglementare în domeniul Energiei (ANRE) concluziile proiectului pilot „20HyGrid”, care a fost finalizat cu succes, informează compania, printr-un comunicat.

Prin acest proiect a fost testată, atât în condiţii de laborator, cât şi în teren, fezabilitatea tehnică a alimentării locuinţelor cu amestec de gaze naturale (80%) şi hidrogen (20%) prin actuala infrastructură de gaze naturale, în scopul identificării unei soluţii pentru decarbonizarea parţială a sectorului încălzirii.

""Concluzia principală a proiectului, realizat în premieră în România, este că utilizarea amestecului în reţelele de distribuţie, instalaţiile şi aparatele de utilizare existente la clienţi, fără să fie necesară vreo modificare a acestora, este posibilă din punct de vedere tehnic şi fără riscuri suplimentare în comparaţie cu utilizarea gazelor naturale. Principalele componente ale reţelei existente de distribuţie a gazelor naturale sunt deja pregătite pentru hidrogen. La presiuni mai mici de 16 bari nu există limitări fundamentale pentru alimentarea cu hidrogen din punct de vedere al etanşeităţii, materialelor şi funcţionalităţii elementelor de reţea"", se menţionează în comunicat.

Totodată, concentraţia componentelor relevante ale gazelor de ardere, monoxid de carbon şi oxid de azot, a scăzut semnificativ în comparaţie cu cea înregistrată pentru 100% gaze naturale. În cazul centralelor termice în condensare, concentraţia de monoxid de carbon a scăzut cu valori cuprinse între 23-52%, respectiv cu valori cuprinse între 30-50% pentru concentraţia oxizilor de azot, acestea fiind valori medii pentru toate centralele termice în condensare testate, la debite minime şi maxime. În cazul centralelor termice clasice, fără condensare, valorile de reducere a noxelor sunt mai mici, având în vedere tehnologia de fabricaţie mai veche, subliniază sursa citată.

""Gazele verzi îmbunătăţesc viaţa oamenilor, oferind un confort şi mai bun pe termen lung deoarece protejează în acelaşi timp şi mediul. Proiectul 20HyGrid arată că reţelele noastre de distribuţie gaze naturale au un rol cheie pentru a transporta gazele verzi către industrie, gospodării şi oriunde va fi nevoie. Trebuie să acţionăm acum, împreună cu autorităţile şi ceilalţi jucători din piaţă, pentru a valorifica potenţialul uriaş şi toate avantajele specifice pe care le are România pentru a deveni un hub de hidrogen la nivel regional, un jucător relevant pe piaţă, întrunind condiţiile pe tot lanţul valoric al noului vector energetic"", a declarat Volker Raffel, CEO E.ON România.

La rândul său, ministrul Energiei, Sebastian Burduja, a afirmat că rezultatele proiectelor pilot sunt încurajatoare şi oferă perspective foarte bune pentru atingerea ţintelor asumate de România în cadrul politicii energetice şi climatice a Uniunii Europene.

""Prin Planul Naţional de Redresare şi Rezilienţă, Ministerul Energiei finalizează în această perioadă cadrul strategic şi legislativ care facilitează investiţiile în producţia şi utilizarea hidrogenului verde. În acelaşi timp, avem alocate finanţări de peste un miliard de euro pană în 2030, din Fondul pentru Modernizare şi PNRR, pentru a susţine investiţii pentru dezvoltarea întregului lanţ valoric al hidrogenului din surse regenerabile"", a puncatat ministrul Energiei, citat în comunicat.

Potrivit preşedintelui ANRE, George Niculescu, un pas important în tranziţia energetică îl reprezintă implementarea tehnologiilor cu hidrogen.

""Salutăm cu mare interes proiectul dezvoltat de Delgaz Grid/grupul E.ON, pentru că poate asigura baza practică necesară transpunerii reglementărilor din acest domeniu, un domeniu nou în Europa care necesită o abordare atentă a condiţiilor tehnice şi a standardelor specifice, în vederea asigurării condiţiilor de siguranţă în exploatare. Este un punct de pornire în folosirea unui amestec de 20% hidrogen şi 80% gaze naturale în reţelele de distribuţie cu respectarea drastică a tuturor condiţiilor tehnice şi de siguranţă a populaţiei"", a spus George Niculescu.

Cristian Secoşan, directorul general al Delgaz Grid, a precizat că 20HyGrid a demonstrat că poate fi folosită infrastructura de gaze naturale a României, de peste 70.000 de kilometri, şi care deserveşte 4 milioane de locuinţe, pentru a valorifica energia hidrogenului, în amestec cu gazele naturale într-o primă etapă, ""în siguranţă şi eficient spre beneficiul uman"".

Aparatele testate, în număr de peste 260 - centrale termice în condensare şi convenţionale, convectoare, aparate de preparare a apei calde (APAC), aragaze, arzătoare din sobe de încălzit şi gătit, au funcţionat corespunzător, fără diferenţe relevante din punct de vedere tehnic faţă de comportamentul în cazul utilizării gazelor naturale în ceea ce priveşte stabilitatea, zgomotul etc. S-au testat mai multe modele de centrale termice în condensare (de la producători diferiţi), care au funcţionat fără probleme chiar şi cu amestec de gaze naturale şi volume mai mari de hidrogen în gaze naturale, respectiv 30 şi 35%. Toate arzătoarele atmosferice s-au comportat în mod similar la arderea cu gaze naturale şi cu amestec, fără diferenţe de aspect, stabilitate, uniformitate a flăcării, zgomot etc. şi fără probleme tehnice de funcţionare atât la debit minim, cât şi maxim, se mai menţionează în comunicat.

""Proiectul pilot 20HyGrid, alături de celelalte proiecte pilot derulate în întreaga lume, reprezintă o punte către trecerea la reţelele de hidrogen în alimentarea publică cu gaze verzi. Pentru atingerea ţintei de neutralitate climatică este imperativ să se dezvolte programe de finanţare care să sprijine conversia şi modernizarea infrastructurii de gaze naturale pentru transportul şi distribuţia de gaze neutre din punct de vedere climatic"", a afirmat Cristian Călin, manager tehnic Delgaz Grid şi coordonator al proiectului 20HyGrid.

Delgaz Grid intenţionează să demareze şi alte proiecte pilot în acest sens, fiind necesară cât mai curând elaborarea cadrului legislativ corespunzător. Compania are în vedere realizarea mai multor proiecte pilot cu amestec de gaze naturale şi hidrogen pe alte zone de interes, de exemplu alimentarea unor consumatori non-casnici, realizarea de proiecte pilot de injecţie de biometan în sistemul de distribuţie a gazelor naturale şi dezvoltarea altor soluţii de decarbonizare, cum ar fi reducerea emisiilor de metan, pompele de căldură cu gaze verzi.

Proiectul 20HyGrid a fost realizat etapizat

Delgaz Grid şi-a asumat, în premieră în România, realizarea primului proiect care are ca obiectiv testarea încălzirii sustenabile a locuinţelor pe baza unui amestec de gaze naturale (80%) şi hidrogen (20%). Proiectul 20HyGrid s-a desfăşurat în perioada noiembrie 2022-noiembrie 2023 şi a demonstrat cu succes că, din punct de vedere tehnic, este posibilă şi sigură adăugarea de hidrogen, în proporţie de 20% din volum, în reţelele de distribuţie şi instalaţiile de utilizare a gazelor naturale existente în România.

În etapa 1, echipa de specialişti a companiei a testat majoritatea tipurilor de aparate existente, timp de mai multe săptămâni, într-un mediu controlat la Centrul de Instruire Profesională al companiei de la Mediaş. Au fost testate centrale termice, în prezenţa reprezentanţilor a şase producători (parteneri ai proiectului, care acoperă aproximativ 80% din piaţa din România), aragaze, convectoare, aparate de preparat apă caldă, arzătoare din sobe de gătit, încălzit etc. Au fost testate atât centrale termice existente, modele mai vechi, fără condensare, instalate înainte de 2015, precum şi centrale în condensare, instalate în special după 2015, respectiv aparate de generaţie nouă, care sunt deja pregătite pentru amestec cu 20% hidrogen. Rezultatele au fost conform aşteptărilor, toate aparatele funcţionând fără nicio problemă cu amestec de gaze naturale (80%) şi hidrogen (20%).

În etapa 2-a, prima fază, după efectuarea verificărilor la instalaţiile interioare de utilizare, a fost testată funcţionarea la amestec a instalaţiilor şi aparatelor de utilizare în 100 de case ale clienţilor. După încheierea testelor cu amestec, instalaţiile/aparatele de utilizare au fost retestate cu gaze naturale pentru a demonstra că, la revenirea pe gaze naturale, aparatele funcţionează corespunzător, respectiv faptul că testarea cu amestecul de gaze naturale şi 20% H2 nu le-a afectat funcţionarea. În faza a doua, amestecul a fost injectat direct în reţeaua de distribuţie (conducte şi branşamente din polietilenă şi oţel), dar şi pe instalaţiile/aparatele de utilizare ale clienţilor, testate anterior.

Rezultatele testelor efectuate la Dârlos (judeţul Sibiu), unde reţeaua de distribuţie este din polietilenă, şi la Gorneşti (judeţul Mureş), cu reţea de distribuţie din oţel, au arătat faptul că potenţialele impurităţi, umiditate, etc. din conducte nu au avut impact relevant asupra combustiei, comparativ cu testele realizate doar pe instalaţiile de utilizare (fără reţea).

Totodată, aceste rezultate, corelate cu cele din poligonul de la Mediaş, respectiv de la laboratorul Universităţii Tehnice de Construcţii Bucureşti (unde s-au testat şase modele diferite de centrale termice în condensare cu 30% si 35 % H2, de la şase producători diferiţi), demonstrează că hidrogenul, în amestec de 20% şi chiar mai mult, poate fi folosit în deplină siguranţă ca soluţie pe termen mediu şi lung pentru decarbonizarea parţială a încălzirii imobilelor din România, fără să fie necesare modificări ale reţelelor şi instalaţiilor/aparatelor de utilizare ale clienţilor.

Printre promotorii şi susţinătorii proiectului 20HyGrid se numără: Ministerul Energiei, Autoritatea Naţională de Reglementare în Domeniul Energiei, Comisia de Industrii şi Servicii a Camerei Deputaţilor din Parlamentul României, Comisia pentru energie, infrastructură energetică şi resurse minerale a Senatului din Parlamentul României, Universitatea Tehnică de Construcţii Bucureşti, Universitatea de Petrol şi Gaze din Ploieşti, Asociaţia pentru Energia Hidrogenului şi Asociaţia Energia Inteligentă.

Concluziile proiectului ""20HyGrid"" au fost puse la dispoziţia instituţiilor abilitate şi a altor părţi interesate din România şi vor contribui la elaborarea de legislaţie secundară/reglementări tehnice provizorii, urmate de reglementari permanente (norme tehnice, comerciale, metodologie de tarife, regulamente de autorizare persoane fizice şi operatori economici etc.) în domeniul utilizării hidrogenului pe scară largă în România."
https://adevarul.ro/economie/numarul-cazurilor-de-consum-fraudulos-de-gaze-si-2342052.html,"Inspecţia energetică, structură specializată din cadrul Delgaz Grid, a identificat anul trecut un număr de 1.509 de cazuri de consum fraudulos, cu aproape 40% mai multe faţă de anul 2022, 906 dintre acestea fiind la gaze naturale iar 603 la energie electrică, a anunţat joi compania.

Conform sursei citate, pentru identificarea persoanelor vinovate şi recuperarea prejudiciului, au fost întocmite şi transmise plângeri penale către instituţiile abilitate.

„Instalaţiile clandestine, intervenţiile neautorizate asupra branşamentelor şi contoarelor de gaze naturale/electricitate pot duce la incidente cu urmări dintre cele mai grave, ignorate în primul rând de cei care consideră că în acest mod pot beneficia de energie gratuită”, se menţionează în comunicat.

Reprezentanţii companiei susţin că orice astfel de instalaţie improvizată constituie o sursă de incendiu, electrocutare, explozie, intoxicaţie etc.

„Pentru un câştig nesemnificativ în raport cu consecinţele posibile, oamenii îşi riscă bunurile, locuinţa, afacerea, sănătatea sau chiar viaţa. Pot avea de suferit atât cei care ""se bucură"" de consumul fraudulos prin facturi mai mici, dar şi persoanele, locuinţele, agenţii economici din vecinătate şi, nu în ultimul rând, mediul. Performanţele reţelelor de distribuţie sunt afectate de improvizaţiile şi instalaţiile clandestine, de cantitatea de energie necontorizată. La fel şi protecţiile şi automatizările ce sunt proiectate şi reglate ţinând cont de un consum cunoscut”, se precizează în comunicat.

În cazul fraudelor, consumul nu este cunoscut şi atunci nici reţelele nu funcţionează la parametri normali, având de suferit şi consumatorii oneşti ce îşi plătesc cu regularitate facturile, precizează compania.

„Consumul fraudulos înseamnă şi pierderi financiare pentru compania noastră, dar şi creşterea unor cheltuieli pentru consumatori. Intervenţiile ilegale afectează consumatorii oneşti prin întreruperi ale serviciului de distribuţie şi/sau parametri neconformi ai energiei şi gazelor naturale furnizate”, susţin reprezentanţii Delgaz Grid.

Conform sursei citate, cantitatea de energie sustrasă în cele 1.509 cazuri descoperite anul trecut se ridică la circa 24 de milioane de kWh, cu o valoare de peste 11,7 milioane de lei.

„Spre comparaţie, această cantitate de energie reprezintă consumul anual de electricitate al consumatorilor casnici dintr-un oraş cu circa 35.000 de locuitori (la un consum mediu de 150 kWh/lună pe locuinţă) sau de gaze naturale al locuitorilor dintr-o comună cu circa 5.000 de locuitori (la un consum de 1.000 mc/an, echivalent cu aproximativ 10.000 kWh/an pe gospodărie)”, se menţionează în comunicat.

Consumul fraudulos reprezintă furt şi se pedepseşte conform prevederilor Codului Penal, precizează sursa citată.

Delgaz Grid, compania de distribuţie din cadrul Grupului german E.ON, operează o reţea de gaze naturale de 25.800 km în 20 de judeţe din partea de Nord şi de Vest a României şi o reţea de electricitate de peste 81.500 km în şase judeţe din Moldova: Bacău, Botoşani, Iaşi, Neamţ, Suceava şi Vaslui. De la intrarea pe piaţa locală, din anul 2005, E.ON a investit 2,2 miliarde de euro în principal pentru modernizarea reţelelor de gaze naturale şi electricitate şi a virat către stat impozite şi taxe de 3,4 miliarde de euro."
https://adevarul.ro/economie/amestec-de-hidrogen-si-gaze-folosit-in-teste-si-2313880.html,"Delgaz Grid, membră a grupului E.ON România, a încheiat cu succes ultima etapă a proiectului 20HyGrid, prin care urmăreşte să demonstreze că este fezabilă şi sigură utilizarea unui amestec de 20% hidrogen şi 80% gaze naturale în actuala infrastructură.

Testele efectuate de specialiştii companiei la Gorneşti, judeţul Mureş, au vizat comportamentul de funcţionare a unui segment de reţea din oţel, alimentată cu amestec de 20% hidrogen şi 80% gaze naturale, care deserveşte aproximativ 50 de imobile situate pe strada Românească din localitate. Concomitent, specialiştii au supravegheat funcţionarea instalaţiilor şi aparatele de utilizare ale clienţilor racordaţi la acest segment de reţea.

""Rezultatele de până acum, de la Gorneşti şi Dârlos, corelate cu cele din poligonul Delgaz Grid de la Mediaş, respectiv din laboratorul Universităţii Tehnice de Construcţii Bucureşti, demonstrează că hidrogenul, în amestec de 20% şi chiar mai mult, poate fi folosit în deplină siguranţă ca soluţie pe termen mediu pentru decarbonizarea parţială a încălzirii imobilelor din România, fără să fie necesare modificări ale reţelelor şi la instalaţiile de utilizare şi aparatele clienţilor"", a declarat Cristian Secoşan, directorul general al Delgaz Grid.

Testele au durat circa zece ore, iar specialiştii companiei au urmărit mai mulţi parametri de funcţionare a aparatelor de utilizare: stabilitatea şi aspectul flăcării la aparatele cu arzătoare atmosferice şi la convectoare, respectiv concentraţia componentelor din gazele de ardere, performanţa la sarcină minimă/maximă în cazul centralelor termice. A fost verificat procesul de ardere la toate aparatele de utilizare din imobilele alimentate din reţea şi au fost măsuraţi parametri de ardere la 83% dintre centralele termice.

""Şi la Gorneşti, la fel ca la Dârlos, judeţul Sibiu, unde am testat funcţionarea reţelei de polietilenă, nu am constatat nicio diferenţă notabilă faţă de 100% gaze naturale în ceea ce priveşte funcţionarea reţelei din oţel, instalaţiilor şi aparatelor pe care le-am testat acasă la clienţi"", a subliniat Cristian Călin, manager tehnic gaz, coordonatorul proiectului.

Potrivit sursei citate, echipa de proiect 20HyGrid va reveni în perioada următoare la poligonul de la Mediaş, unde va continua să testeze elementele infrastructurii de distribuţie şi diferite tipuri de aparate, pentru a le supune probei timpului prin teste pe durate mai lungi. Totodată, testele se vor efectua cu concentraţii mai mari de hidrogen, respectiv 30%, pentru a analiza posibilitatea extinderii până la acest procent a unei soluţii tehnice validate pentru România.

Delgaz Grid şi-a asumat, în premieră în România, realizarea primului proiect care are ca obiectiv testarea încălzirii sustenabile a locuinţelor pe baza unui amestec de gaze naturale (80%) şi hidrogen (20%). Proiectul, denumit 20HyGrid, se desfăşoară în perioada noiembrie 2022 - octombrie 2024 şi urmăreşte să demonstreze că, din punct de vedere tehnic, este posibilă şi sigură adăugarea de hidrogen, în proporţie de 20% din volum, în reţelele de distribuţie şi instalaţiile de utilizare a gazelor naturale existente în România. Instalaţiile de utilizare ale consumatorilor şi elementele componente ale sistemului de distribuţie nu vor fi modificate pentru acest proces. Rezultatele proiectului vor servi drept model de bună practică pentru viitoarele proiecte şi pentru utilizarea hidrogenului în diferite domenii, inclusiv pentru încălzire, prepararea apei calde menajere şi a hranei.

Printre promotorii şi susţinătorii proiectului 20HyGrid se numără: Ministerul Energiei, Comisia de Industrii şi Servicii a Camerei Deputaţilor din Parlamentul României, Autoritatea Naţională de Reglementare în Domeniul Energiei, Universitatea Tehnică de Construcţii Bucureşti, Universitatea de Petrol şi Gaze din Ploieşti, Asociaţia pentru Energia Hidrogenului şi Asociaţia Energia Inteligentă.

Delgaz Grid, compania de distribuţie din cadrul Grupului german E.ON, operează o reţea de gaze naturale de 25.000 km în 20 de judeţe din partea de Nord şi de Vest a României (Cluj, Bistriţa-Năsăud, Maramureş, Satu Mare, Sălaj, Timiş, Arad, Bihor, Caraş-Severin, Hunedoara, Mureş, Sibiu, Alba, Harghita, Iaşi, Botoşani, Vaslui, Suceava, Neamţ şi Bacău) şi o reţea de electricitate de peste 81.000 km în şase judeţe din Moldova: Bacău, Botoşani, Iaşi, Neamţ, Suceava şi Vaslui. De la intrarea pe piaţa locală, în anul 2005, E.ON a investit 2,1 miliarde de euro în principal pentru modernizarea reţelelor de gaze naturale şi electricitate şi a virat către stat impozite şi taxe de 3 miliarde de euro."
https://adevarul.ro/economie/centralele-termice-in-condensare-care-2310368.html,"Compania Delgaz Grid și Universitatea Tehnică de Construcții București (UTCB) au testat cu succes noul tip de centrale termice în condensare, cu amestecuri de 30% și 35% hidrogen cu gaze naturale, în cadrul proiectului 20HyGrid.

Potrivit unui comunicat de presă al distribuitorului de gaze naturale, transmis luni către Agerpres, testele au avut loc în laboratorul de încercare sisteme şi echipamente termice (INSIST), acreditat Renar pe un eşantion de şase modele de centrale termice în condensare, de la producători diferiţi, cu amestecuri de 30% şi 35% hidrogen în gazele naturale.

Parametri urmăriţi au fost concentraţia componentelor din gazele de ardere, variaţia parametrilor de lucru (sarcină termică, randament) la păstrarea parametrilor de lucru în situaţia alimentării doar cu gaze naturale de la reţea, performanţă la sarcină minimă, maximă (funcţionare continuă şi pornire la sarcină minimă).

„Verificarea funcţionării centralelor termice murale cu combustibil gazos conţinând 30 şi respectiv 35% vol. hidrogen în amestec s-a realizat pe un stand experimental complet automatizat, dotat cu senzori de măsură de precizie ridicată. Testarea a presupus doar evaluarea performanţei arderii, iar rezultatele se referă doar la echipamentele testate. Centralele au funcţionat corespunzător inclusiv la sarcină minimă. Nu au fost identificate creşteri ale emisiilor de monoxid de carbon asociate cu un proces de ardere incompletă”, a declarat Răzvan Calotă, lectorului doctor inginer la UTCB.

La rândul său, Cristian Călin, coordonatorul proiectului 20HyGrid, a confirmat faptul că testele au validat funcţionarea fără probleme a centralelor testate cu până la 35% hidrogen în gazele naturale. „Urmează să testăm cu aceste concentraţii, în poligonul nostru de la Mediaş şi alte tipuri de aparate: centrale convenţionale, fără condensare, aragaze, arzătoare atmosferice etc.”, a completat reprezentantul Delgaz Grid.

În prezent, Proiectul 20HyGrid este în desfăşurare pe o stradă din Gorneşti, judeţul Mureş, cu reţea de gaze naturale din oţel, unde compania a început testele la clienţii casnici pentru a verifica funcţionarea instalaţiilor interioare şi a aparatelor de utilizare existente cu amestec de gaze naturale (80%) şi hidrogen (20%). După finalizarea acestor teste, se va testa, în ultima etapă, funcţionarea reţelei din oţel cu acest amestec, concomitent cu instalaţiile şi aparatele de utilizare ale clienţilor.

Delgaz Grid şi-a asumat, în premieră în România, realizarea primului proiect care are ca obiectiv testarea încălzirii sustenabile a locuinţelor pe baza unui amestec de gaze naturale (80%) şi hidrogen (20%).

Proiectul, denumit 20HyGrid, se desfăşoară în perioada noiembrie 2022 - octombrie 2024 şi urmăreşte să demonstreze că, din punct de vedere tehnic, este posibilă şi sigură adăugarea de hidrogen, în proporţie de 20% din volum, în reţelele de distribuţie şi instalaţiile de utilizare a gazelor naturale existente în România. Instalaţiile de utilizare ale consumatorilor şi elementele componente ale sistemului de distribuţie nu vor fi modificate pentru acest proces.

Printre promotorii şi susţinătorii proiectului se află: Ministerul Energiei, Comisia de Industrii şi Servicii a Camerei Deputaţilor din Parlamentul României, Autoritatea Naţională de Reglementare în Domeniul Energiei, Universitatea Tehnică de Construcţii Bucureşti, Universitatea de Petrol şi Gaze din Ploieşti, Asociaţia pentru Energia Hidrogenului şi Asociaţia Energia Inteligentă.

Delgaz Grid, compania de distribuţie din cadrul Grupului german E.ON, operează o reţea de gaze naturale de 25.800 km în 20 de judeţe din partea de Nord şi de Vest a României (Cluj, Bistriţa-Năsăud, Maramureş, Satu Mare, Sălaj, Timiş, Arad, Bihor, Caraş-Severin, Hunedoara, Mureş, Sibiu, Alba, Harghita, Iaşi, Botoşani, Vaslui, Suceava, Neamţ şi Bacău) şi o reţea de electricitate de peste 81.500 km în şase judeţe din Moldova (Bacău, Botoşani, Iaşi, Neamţ, Suceava şi Vaslui).

De la intrarea pe piaţa locală, în anul 2005, E.ON a investit 2,1 miliarde de euro în principal pentru modernizarea reţelelor de gaze naturale şi electricitate şi a virat către stat impozite şi taxe de trei miliarde de euro."
https://adevarul.ro/economie/delgaz-testeaza-amestecul-de-hidrogen-si-gaze-2303160.html,"Distribuitorul de gaze naturale Delgaz Grid a realizat ultimele teste pentru amestecul de hidrogen și gaze naturale în localitatea Dârlos, din județul Sibiu. Aceste teste reprizintă prima parte din ultima etapă a unui proiect masiv, ce are ca scop revoluționarea pieței energetice.

Potrivit comunicatului de presă publicat de E.ON România, testul a făcut parte din ultima etapă a proiectului 20HyGrid de la Dârlos, prin testarea funcţionării unui segment de reţea din polietilenă cu amestec de hidrogen (20%) şi gaze naturale (80%), primele teste de acest fel efectuate în România. Această etapă a proiectului a constat în injectarea amestecului direct în reţeaua de distribuţie a gazelor naturale care alimentează peste 50 de imobile situate pe strada Morii din localitatea sibiană.

„Pentru a demonstra în mod credibil că amestecul de hidrogen şi gaz poate fi o soluţie fezabilă şi sigură în condiţii reale, testele pe teren împreună cu clienţii sunt esenţiale. Pentru noii combustibili sustenabili, cum ar fi hidrogenul, este vorba despre a le oferi clienţilor experienţă şi cunoştinţe direct de la specialişti cu privire la modul în care funcţionează instalaţiile şi aparatele acestora”, a declarat Cristian Ifrim, directorul general adjunct al Delgaz Grid.

Înainte de efectuarea testelor, alimentarea cu gaze naturale a fost sistată pe strada Morii, iar reţeaua a fost alimentată dintr-o baterie de butelii cu amestec, pregătită în prealabil. Testele au durat circa şase ore, iar specialiştii companiei au urmărit mai mulţi parametri de funcţionare a reţelei, au verificat procesul de ardere la toate aparatele de utilizare din fiecare imobil alimentat din reţea şi au măsurat parametri de ardere la peste 80% dintre centralele termice.

„Nu există nicio diferenţă notabilă faţă de 100% gaze naturale în ceea ce priveşte funcţionarea infrastructurii de distribuţie şi a instalaţiilor respectiv aparatelor pe care le-am testat acasă la clienţi. Testările din teren validează 100% rezultatele testelor efectuate în poligonul din centrul nostru de instruire profesională de la Mediaş”, a spus Cristian Călin, manager tehnic gaz, coordonatorul proiectului.

Proiectul 20HyGrid continuă pe o stradă din Gorneşti, judeţul Mureş, localitate cu reţea de gaze naturale din oţel, unde compania începe testele la clienţii casnici pentru a verifica funcţionarea instalaţiilor interioare şi a aparatelor de utilizare existente cu amestec de gaze naturale (80%) şi hidrogen (20%).

Delgaz Grid şi-a asumat, în premieră în România, realizarea primului proiect care are ca obiectiv testarea încălzirii sustenabile a locuinţelor pe baza unui amestec de gaze naturale (80%) şi hidrogen (20%).

Proiectul, denumit 20HyGrid, se desfăşoară în perioada noiembrie 2022 - octombrie 2024 şi urmăreşte să demonstreze că, din punct de vedere tehnic, este posibilă şi sigură adăugarea de hidrogen, în proporţie de 20% din volum, în reţelele de distribuţie şi instalaţiile de utilizare a gazelor naturale existente în România. Instalaţiile de utilizare ale consumatorilor şi elementele componente ale sistemului de distribuţie nu vor fi modificate pentru acest proces. Rezultatele proiectului vor servi drept model de bună practică pentru viitoarele proiecte şi pentru utilizarea hidrogenului în diferite domenii, inclusiv pentru încălzire, prepararea apei calde menajere şi a hranei.

Printre promotorii şi susţinătorii proiectului 20HyGrid se află: Ministerul Energiei, Comisia de Industrii şi Servicii a Camerei Deputaţilor din Parlamentul României, Autoritatea Naţională de Reglementare în Domeniul Energiei (ANRE), Universitatea Tehnică de Construcţii Bucureşti, Universitatea de Petrol şi Gaze din Ploieşti, Asociaţia pentru Energia Hidrogenului şi Asociaţia Energia Inteligentă.

Delgaz Grid, compania de distribuţie din cadrul Grupului german E.ON, operează o reţea de gaze naturale de 25.000 km în 20 de judeţe din partea de Nord şi de Vest a României (Cluj, Bistriţa-Năsăud, Maramureş, Satu Mare, Sălaj, Timiş, Arad, Bihor, Caraş-Severin, Hunedoara, Mureş, Sibiu, Alba, Harghita, Iaşi, Botoşani, Vaslui, Suceava, Neamţ şi Bacău) şi o reţea de electricitate de peste 81.000 km în şase judeţe din Moldova: Bacău, Botoşani, Iaşi, Neamţ, Suceava şi Vaslui.

De la intrarea pe piaţa locală, în anul 2005, E.ON a investit 2,1 miliarde de euro în principal pentru modernizarea reţelelor de gaze naturale şi electricitate şi a virat către stat impozite şi taxe de în valoare de trei miliarde de euro."
https://adevarul.ro/economie/gaze-amestecate-cu-hidrogen-furnizate-pentru-2284713.html,"Gaze naturale amestecate cu hidrogen au fost furnizate pentru teste într-o localitate din Sibiu, pentru a vedea dacă instalațiile existente în gospodăriile clienților casnici sunt în vreun fel afectate.

Instalaţiile de utilizare ale consumatorilor (ţevi, aparate de utilizare etc.) şi elementele componente ale sistemului de distribuţie (conducte, branşamente, fitinguri, armături, regulatoare, contoare etc.) localitatea Dârlos din judeţul Sibiu nu vor fi modificate pentru acest proces, precizează compania.

""În casele clienţilor vom replica practic exact ceea ce am făcut în poligonul de la Mediaş, cu instalaţiile şi aparatele de utilizare existente, fără nicio modificare şi în condiţii de siguranţă. Înainte de toate, vom efectua o verificare riguroasă a întregii instalaţii de utilizare a gazelor naturale, inclusiv a aparatelor, pentru a ne asigura că acestea sunt etanşe şi funcţionează corespunzător. De asemenea, vom analiza gazele de ardere. După aceasta, vom opri alimentarea cu gaze naturale, vom conecta la instalaţia de utilizare a clientului o butelie de amestec gaze naturale (80%) şi hidrogen (20%) gata pregătită şi vom vehicula acest amestec prin instalaţie şi aparate de utilizare. Vom verifica parametrii de funcţionare şi vom măsura concentraţia gazelor de ardere. Ulterior, vom face acelaşi lucru la revenirea pe gaze naturale, ca să asigurăm clientul că aparatele nu au fost afectate în niciun fel de amestecul utilizat"", a explicat Cristian Călin, manager tehnic gaz, coordonatorul proiectului.

Flacăra arde la fel și cu gaze, și cu gaze și hidrogen

Primul test de acest fel din ţară a fost deja efectuat de specialiştii din echipa de proiect, în judeţul Mureş, acasă la unul dintre directorii generali adjuncţi ai companiei Delgaz Grid.

""După cum am observat la mine acasă, nu este nicio diferenţă între flacăra dată de alimentarea cu gaze naturale şi cea cu amestec de hidrogen şi gaze naturale. Putem găti la aragazele noastre folosind şi hidrogen şi putem produce apă caldă şi căldură în anotimpul rece folosind aceeaşi centrală. Practic, confortul nostru poate fi acelaşi cu cel dat de gazele naturale. Este important să reţinem că utilizarea acestui amestec ajută la reducerea emisiilor de carbon, deci la un mediu înconjurător mai puţin poluat, conform valorilor indicate de analizorul de gaze arse. Un aspect deosebit de important este faptul că utilizarea amestecului este la fel de sigură ca şi cea a gazelor naturale"", a declarat Anca Evoiu, director general adjunct al Delgaz Grid.

Testele au durat câteva ore, iar după încheierea acestora va fi reluată alimentarea cu gaze naturale din reţea. La final, specialiştii Delgaz Grid vor efectua din nou o verificare a instalaţiei de utilizare gaze naturale, inclusiv a aparatelor, pentru a se asigura că totul funcţionează perfect. Compania va suporta costul utilităţilor necesare pentru efectuarea testelor: gaze naturale, apă, electricitate.

""Am ajuns în prima casă cu amestecul de gaze naturale şi hidrogen. Prin aceasta, demonstrăm practic că amestecul se poate folosi fără probleme pe actualele conducte şi aparate de gaze naturale. Este o premieră pentru Delgaz Grid şi pentru România, ceea ce ne face să fim încrezători în ceea ce priveşte viitorul hidrogenului şi utilizarea sa pe scară largă în locuinţele noastre"", a precizat Cristian Secoşan, directorul general al Delgaz Grid.

Testarea la clienți este a doua etapă a proiectului 20HyGrid

Testarea în condiţii reale la clienţi reprezintă prima parte din etapa a 2-a a proiectului 20HyGrid, lansat în premieră în România în toamna anului trecut, după finalizarea testelor la Dârlos. În luna august urmează probe în a doua localitate selectată de companie, respectiv Gorneşti din judeţul Mureş, care devine prima localitate din România cu reţea din oţel ce va fi testată.

Testele la clienţi vor fi realizate de specialiştii Delgaz Grid care au dobândit experienţă şi certificare în Germania, unde au testat, la DVGW/EBI (Der Deutsche Verein des Gas und Wasserfaches/EBI Engler Bunte Institute), o prestigioasă instituţie tehnico-ştiinţifică care funcţionează în cadrul Institutului de Tehnologie din Karlsruhe, amestecuri de gaze naturale cu diferite adaosuri de hidrogen pe diferite sisteme de ardere: centrale termice, convectoare, aragaze, arzătoare din sobe de încălzit şi gătit.

În etapa 1, echipa de specialişti a companiei a testat, timp de mai multe săptămâni, la Centrul de Instruire Profesională al companiei de la Mediaş, majoritatea tipurilor de aparate existente de la şase mari producători de centrale termice şi aragaze, parteneri ai proiectului, care acoperă aproximativ 80% din piaţa din România, în prezenţa reprezentanţilor acestora.

Teste pe toate aparatele care funcționează cu gaze naturale

Au fost testate centrale termice, aragaze, convectoare, aparate de preparat apă caldă, arzătoare din sobe de gătit, încălzit etc. De exemplu, au fost făcute probe atât pe centrale termice existente, modele mai vechi, fără condensaţie, instalate înainte de 2015, precum şi pe centrale în condensaţie, instalate în special după 2015, respectiv aparate de generaţie nouă, care sunt deja pregătite pentru un amestec cu 20% hidrogen.

Rezultatele au fost conform aşteptărilor, toate aparatele funcţionând fără nicio problemă cu amestec de gaze naturale (80%) şi hidrogen (20%), precizează compania.

Delgaz Grid şi-a asumat, în premieră în România, realizarea primului proiect care are ca obiectiv testarea încălzirii sustenabile a locuinţelor pe baza unui amestec de gaze naturale (80%) şi hidrogen (20%). Proiectul, denumit 20HyGrid, se desfăşoară în perioada noiembrie 2022 - octombrie 2024 şi urmăreşte să demonstreze că, din punct de vedere tehnic, este posibilă şi sigură adăugarea de hidrogen, în proporţie de 20% din volum, în reţelele de distribuţie şi instalaţiile de utilizare a gazelor naturale existente în România. Instalaţiile de utilizare ale consumatorilor şi elementele componente ale sistemului de distribuţie nu vor fi modificate pentru acest proces. Rezultatele proiectului vor servi drept model de bună practică pentru viitoarele proiecte şi pentru utilizarea hidrogenului în diferite domenii, inclusiv pentru încălzire, prepararea apei calde menajere şi a hranei.

Printre promotorii şi susţinătorii proiectului ""20HyGrid"" se numără: Ministerul Energiei, Comisia de Industrii şi Servicii a Camerei Deputaţilor din Parlamentul României, Autoritatea Naţională de Reglementare în Domeniul Energiei, Universitatea Tehnică de Construcţii Bucureşti, Universitatea de Petrol şi Gaze din Ploieşti, Universitatea Politehnică Bucureşti, Asociaţia pentru Energia Hidrogenului şi Asociaţia Energia Inteligentă.

Delgaz Grid, compania de distribuţie din cadrul Grupului german E.ON, operează o reţea de gaze naturale de 25.000 km în 20 de judeţe din partea de Nord şi de Vest a României şi o reţea de electricitate de peste 81.000 km în şase judeţe din Moldova. De la intrarea pe piaţa locală, în anul 2005, E.ON a investit 2,1 miliarde de euro în principal pentru modernizarea reţelelor de gaze naturale şi electricitate şi a virat către stat impozite şi taxe de 3 miliarde de euro."
https://adevarul.ro/economie/sute-de-cazuri-de-consum-fraudulos-de-energie-2276909.html,"Sute de cazuri de consum fraudulos de energie electrică şi gaze, descoperite. Ce recomandă specialiștii

Aproape 1.100 de cazuri de consum fraudulos de energie electrică și gaze naturale au fost identificate în 2022, au transmis, luni, reprezentanții Delgaz Grid.

Potrivit acestora valoarea estimată a prejudiciului se ridică la circa 11 milioane de lei.

„Un număr de 1.090 de cazuri de consum fraudulos au fost identificate, anul trecut, de inspecția energetică, structură specializată din cadrul Delgaz Grid, 580 dintre acestea fiind la gaze naturale, iar 510 la energie electrică.”, a precizat sursa citată.

Pentru identificarea persoanelor vinovate și recuperarea prejudiciului, au fost întocmite și transmise plângeri penale către instituțiile abilitate.

Totodată, anul acesta, în perioada ianuarie – mai, au fost identificate 617 fraude, din care 345 la gaze naturale și 272 la energie electrică. De asemenea, au fost depuse plângeri penale pentru recuperarea unui prejudiciu estimat la peste 4 milioane de lei.

„Instalațiile clandestine utilizate, intervențiile neautorizate asupra branșamentelor și contoarelor de gaze naturale/electricitate pot duce la incidente cu urmări dintre cele mai grave, ignorate de cei ce le realizează și de „beneficiari”. Orice astfel de instalație improvizată constituie o sursă de incendiu, electrocutare, explozie, intoxicație etc. Pentru un câștig nesemnificativ în raport cu consecințele posibile, oamenii își riscă bunurile, locuința, afacerea, sănătatea sau chiar viața. Pot avea de suferit atât cei care „se bucură” de consumul fraudulos prin facturi mai mici, dar și persoanele, locuințele, agenții economici din vecinătate.”, atenționează specialiștii Delgaz Grid.

Aceștia subliniază că performanțele rețelelor de distribuție sunt afectate de improvizațiile și instalațiile clandestine. La fel și protecțiile și automatizările ce sunt proiectate și reglate ținând cont de un consum cunoscut, declarat. În cazul fraudelor, consumul nu este cunoscut și atunci nici rețelele nu funcționează la parametri normali, având de suferit și consumatorii onești ce își plătesc cu regularitate facturile.

„Consumul fraudulos înseamnă și pierderi financiare pentru compania noastră, dar și creșterea unor cheltuieli pentru consumatori. Intervențiile ilegale afectează consumatorii onești prin întreruperi ale serviciului de distribuție și/sau parametri neconformi ai energiei și gazelor naturale furnizate. Cantitatea de energie sustrasă în cele 1.090 de cazuri descoperite anul trecut se ridică la circa 23,5 GWh.

Spre comparație, 23.5 GWh (23.500.000 kWh) înseamnă consumul anual de electricitate al consumatorilor casnici dintr-un oraș cu circa 35.000 de locuitori (la un consum mediu de 150 kWh/lună pe locuință) sau de gaze naturale a locuitorilor dintr-o comună cu circa 5.000 de locuitori (la un consum de 1.000 mc/an, echivalent cu aproximativ 10.000 kWh/an pe gospodărie).

În perioada ianuarie – mai 2023, cantitatea de energie consumată fraudulos a fost de peste 9,8 GWh, iar valoarea acesteia de peste 4 milioane lei. Consumul fraudulos reprezintă furt și se pedepsește conform prevederilor Codului Penal.”, mai arată compania.

Pentru siguranța clienților, specialiștii recomandă și câteva măsuri de prevenție:

- NU lăsați persoane neautorizate să intervină la contoarele de energie sau gaze naturale;

- NU acceptați soluții de interceptare a conductelor de gaze naturale sau cablurilor de energie venite din partea unor persoane care vă oferă posibilitatea unor consumuri contorizate mai mici;

- NU acceptați folosirea unor materiale care nu sunt dedicate instalațiilor de energie electrică sau gaze naturale (ex. izolație cabluri cu bandă scotch, coliere de sârmă la instalația de gaz etc.)."
https://adevarul.ro/economie/sase-firme-de-distributie-a-energiei-electrice-2235746.html,"Șase firme de distribuție a energiei electrice, amendate de ANRE cu 2,4 milioane de lei

ANRE a aplicat din nou amenzi operatorilor rețelelor de distribuție a energiei electrice, în valoare totală de 2.400.000 lei, în urma controalelor privind obligația de citire a indexului.

„La sfârșitul anului 2022 am dispus acțiuni de control inopinate la operatorii de distribuție a energiei electrice, prin care am verificat modul de îndeplinire a obligației de citire a indexului grupului de măsurare a energiei electrice la un interval de timp care nu trebuie să depășească 3 luni, în cazul clienților casnici, așa cum prevede art. 45 alin. (10) din Legea energiei electrice și a gazelor naturale nr. 123/2012, cu modificările și completările ulterioare”, a anunțat Dumitru Chiriță, președintele ANRE, în comunicatul remis presei..

În urma finalizării acțiunilor de control, inspectorii au constatat depășiri frecvente a intervalului de 3 luni pentru citirea indexului grupului de măsurare a energiei electrice, toți operatorii de distribuție verificați fiind sancționați cu amenzi contravenționale după cum urmează:

· E-Distribuție Muntenia 400.000 lei

· E-Distribuție Banat 400.000 lei

· E-Distribuție Dobrogea 400.000 lei

· Distribuție Energie Electrică România 400.000 lei

· Distribuție Energie Oltenia 400.000 lei

· Delgaz Grid 400.000 lei

ANRE va continua să monitorizeze respectarea prevederilor legale în vigoare pentru a remedia orice încălcări care afectează consumatorii de energie electrică și gaze naturale.

Fac precizarea că începând cu data de 16.12.2022, amenda contravențională pentru nerespectarea de către operatorul de distribuție a obligației de citire a indexului grupului de măsurare al clientului final casnic la un interval de timp de maximum 3 luni s-a modificat și este cuprinsă între 100.000 lei și 1.000.000 lei. Amenzile contravenționale aplicate de ANRE se constituite integral ca venit la bugetul de stat.

Doar în primele 9 luni ale anului trecut, ANRE a primit un număr de 615 petiții în legătură cu necitirea indexului aparatului de măsurare a energiei electrice de către operatorii de distribuție a energiei electrice."
https://adevarul.ro/stiri-locale/alba-iulia/al-doilea-val-de-viscol-in-muntii-apuseni-peste-2326691.html,"Al doilea val de viscol în Munții Apuseni. Peste 800 de locuințe, fără energie electrică VIDEO

În urma celui de-al doilea val de viscol, pe fondul condiţiilor meteo deosebite, în noaptea de 23 spre 24 decembrie mai multe linii electrice aeriene ale operatorului de distribuţie a energiei electrice DEER au fost afectate în Munții Apuseni.

Potrivit reprezentanților Prefecturii Alba, situaţia liniilor afectate duminică, 24 decembrie, se prezintă astfel:

- L20kV Gura Roşiei-Abrud 1 în zona UAT Ciuruleasa (5PT cu 202 utilizatori nealimentați);

- L20kV Cugir-Sebeș UAT Ceru Băcăinți (4 PT cu 90 utilizatori nealimentați);

- L6kV Cugir-PT23 în zona Bucuru UAT Cugir ( 8 PT cu 57 consumatori nealimentaţi cu energie electrică);

- L20kV Zlatna-Băcaia din stația Zlatna UAT Almașu Mare (6 PT cu 447 de utilizatori nealimentați, din care 48 sunt din satul Băcaia, Geoagiu Băi, județul Hunedoara);

- L20kV Zlatna-PT2 în zona satului Runc UAT Zlatna (1 PT cu 14 consumatori nealimentaţi cu energie electrică);

- L110kV Brad-Gura Roşiei se efectuează control pe linie pentru identificarea defectului

Duminică dimineață erau nealimentați cu energie electrică un număr de 810 utilizatori. Echipele de intervenție DEER (Electrica Distribuție) au intervenit în cursul nopții şi pentru remedierea altor avarii apărute în rețele electrice.

Au fost suplimentate cu formații din zonele Blaj – Aiud – Ocna Mureș şi din Alba Iulia, care au fost trimise în sprijinul colegilor din Apuseni şi Cugir pentru a remedia cât mai rapid defecțiunile.

Pe sectoarele de drum național ale județului Alba (zona montană DN 74, DN 75, DN 67 C Transalpina) unde au fost înregistrate căderi semnificative de zăpadă, s-a intervenit în permanență cu utilajele din dotarea SDN ALBA.

Nu sunt drumuri sau sectoare de drum blocate sau închise, circulația desfășurându-se în condiții de iarnă."
https://adevarul.ro/economie/deer-demareaza-un-proiect-de-cercetare-inovare-in-2304951.html,"Distribuție Energie Electrică România (DEER) realizează un nou proiect de cercetare-inovare în parteneriat cu Universitatea Tehnică din Cluj-Napoca, ce vizează conceptul prosumatorului și al interacțiunii cu rețelele de distribuție de energie.

Proiectul pilot va fi dezvolat în cadrul unui parteneriat semnat între DEER și Univseristatea Tehnică din Cluj-Napoca (UTCN), prin intermediul Centrului de Cercetare în Tranziție Energetică (EnTREC).

Potrivit unui comunicat de presă al distribuitorului de energie electrică, transmis luni, proiectul intitulat „Clădiri interactive în relaţie cu reţelele inteligente” („Smart Grid-Efficient Interactive Buildings”), se derulează în cadrul apelului Horizon Europe.

„Pentru DEER este esenţial ca atât tranziţia la energia verde, cât şi accesul la reţea al prosumatorilor să aibă loc în condiţii de siguranţă, continuitate şi permanenţă. Proiectul EVELIXIA reprezintă o excelentă oportunitate de a testa tehnologii noi, care să răspundă provocărilor din piaţă, dar şi de a înţelege comportamentul utilizatorului activ. Compania noastră manifestă un interes crescut în identificarea unor soluţii inovative pentru asigurarea flexibilităţii reţelelor în relaţia cu prosumatorii”, a declarat Mihaela Rodica Suciu, director general al DEER.

Valoarea totală a proiectului este de 8.189.865 de euro şi se va desfăşura pe o perioadă de patru ani, consorţiul fiind format din 36 de parteneri, din 12 ţări europene. Proiectul vizează implementarea şi testarea la nivel de pilot demonstrativ a conceptului de utilizator activ de reţea, numit comun „prosumator” şi a interacţiunii cu reţelele de distribuţie a energiei.

ANRE susține că sistemul de distribuție energetică este suprasolicitat de prosumtori

Numărul mare de prosumatori pune extrem de multă presiune pe sistemul de distribuție a energiei electrice. Acest lucru se întâmplă deoarece majoritatea prosumatorilor depășesc consumul propriu, după cum explică vicepreședintele Autorității Naționale de Reglementare în domeniul Energiei (ANRE), Gabriel Andronache.

„Vă dau nişte date exacte ca să înţelegem ce înseamnă impactul şi presiunea pe care o pun pe sistem. La finalul lunii iunie aveam 77.683 de prosumeri care furnizau şi introduceau în sistem 973 de megawaţi. La finalul lunii iulie, aveam peste 84.000 de prosumeri care furnizau 1.063 de megawaţi, în condiţiile în care nu au început să se implementeze noile capacităţi de producţie, conform proiectului dat prin Agenţia Fondului de Mediu, Casa Verde Fotovoltaice. Prin urmare, ne aşteptăm la o creştere mai mare a numărului prosumatorilor”, a menţionat Gabriel Andronache, la conferinţa „Energia în priză”."
https://adevarul.ro/stiri-interne/evenimente/atac-cibernetic-asupra-infrastructurii-scada-2268532.html,"Un atac cibernetic a avut loc vineri asupra infrastructurii SCADA aparţinând Distribuţie Energie Electrică România, zona Transilvania Nord, incidentul fiind imediat izolat de echipele de specialişti ale companiei.

Conform unui comunicat remis AGERPRES, specialiştii au blocat accesul către orice informaţii care aparţin companiei şi toate sistemele informatice şi operaţionale au trecut imediat pe sisteme paralele, astfel încât informaţiile să nu poată fi accesate.""Distribuţie Energie Electrică România a informat de urgenţă structurile abilitate în domeniu, în colaborare cu care au luat toate măsurile tehnice specifice, astfel încât să fie eliminat orice pericol de accesare neautorizată a vreunei informaţii referitoare la bazele de date sau topologia reţelelor. În prezent, structurile specializate ale statului desfăşoară acţiuni specifice de analiză şi investigare ale acestui atac cibernetic, în vederea eliminării oricărui risc"", precizează reprezentanţii Distribuţie Energie Electrică România.Potrivit acestora, la ora actuală sistemul SCADA funcţionează în parametri normali şi nu există niciun pericol de afectare a alimentării cu energie electrică a utilizatorilor."
https://adevarul.ro/economie/ancheta-pe-piata-serviciilor-de-citire-a-2369123.html,"Anchetă pe piața serviciilor de citire a contoarelor de energie electrică

Consiliul Concurenţei a declanşat o investigație privind posibile trucări ale unor licitații publice organizate de unele autorități/entități contractante pentru atribuirea contractelor de servicii de citire a contoarelor de energie electrică din România.

Autoritatea de concurenţă are indicii că firmele Andrem Strategy S.R.L. și Electro Strategy S.R.L și-ar fi coordonat politicile comerciale astfel încât să își împartă lucrările în cadrul procedurilor de achiziție publică organizate de entități contractante precum Distribuție Energie Electrică România, E Distributie Muntenia, Distributie Energie Oltenia, Societatea de Distributie a Energiei Electrice Transilvania Sud S.A., Societatea de Distributie a Energiei Electrice Muntenia Nord S.A., E-Distributie Banat S.A. -

În acest context, Consiliul Concurenţei a efectuat inspecţii inopinate la sediile companiilor vizate de investigație, precum și la Servelectro Integral S.R.L. și Serv H.R. Integral S.R.L., având în vedere legăturile comerciale cu Andrem Strategy S.R.L.

Documentele ridicate se află în analiza autorităţii române de concurenţă, în cadrul procedurilor specifice.

Inspecţiile inopinate reprezintă o etapă importantă în cadrul procedurilor de investigare a unui posibil comportament anticoncurenţial, efectuarea acestora nereprezentând o antepronunţare a Consiliului Concurenţei în ceea ce priveşte existenţa unei încălcări a Legii concurenţei.

Inspecţiile inopinate au fost autorizate de Curtea de Apel Bucureşti şi sunt justificate de necesitatea obţinerii tuturor informaţiilor şi documentelor necesare clarificării posibilelor practici anticoncurenţiale analizate.

În situaţia în care Consiliul Concurenţei va constata încălcarea regulilor de concurenţă, companiile implicate riscă amenzi de până la 10% din cifra de afaceri. Cu toate acestea, companiile care cooperează cu autoritatea de concurenţă, în cadrul programului de clemenţă, pot obţine imunitate la amendă sau reduceri substanţiale ale amenzilor.

Potrivit informaţiilor furnizate pe site-ul Andrem Strategy, compania oferă servicii de citiri contoare, inclusiv:

identificarea clienților;

identificarea grupurilor de măsurare energie electrică;

citirea contoarelor de energie electrică;

interpretarea corectă a motivelor de necitire;

verificarea vizuală a mijloacelor de siguranță (sigilii) și a integritătii contorului;

identificarea și înregistrarea posiției GPS;

fotografierea grupurilor de măsură;

validarea informațiilor culese;"
https://adevarul.ro/stiri-locale/bucuresti/peste-o-mie-de-bucuresteni-au-ramas-fara-gaze-2400373.html,"Peste o mie de bucureșteni au rămas fără gaze naturale. Când se reia alimentarea

Mii de bucureșteni din Sectorul 4 au rămas fără gaze naturale din cauza unei avarii provocate de muncitorii unei firme care făceau săpături, transmite News.ro

„O companie terţă, ce executa lucrări de săpătură mecanizată pe strada Anghel Moldoveanu, din sectorul 4 al municipiului Bucureşti, a produs o avarie asupra unei conducte aferente reţelei de distribuţie a gazelor naturale”, arată Distrigaz Sud Reţele, într-un comunicat de presă.

Astfel, compania a sistat alimentarea cu gaz natural în zona respectivă începând de vineri, 8 noiembrie, de la ora 16:20.

Sunt afectați 1.755 de clienți casnici sau non-casnici care se află pe străzile Roşiori, Orăştie, Odei, Tunetului, Rolei, Strunelor, Fabulei, Moş Nicolae, Şişeşti, Lacul Potelu, Sorocului, Moldoveanu Anghel, Zgurei, Poiana Mărului, Zlatna, Corneşti, Plaiului Boltei, Pogăneşti, Căscioarele, Zorleasca, Tudor Gociu şi Oprea Ilie, din sectorul 4 al municipiului Bucureşti.

Distrigaz Sud Rețele a transmis că la fața locului se află o echipă pentru a remedia situația. De asemenea, au anunțat că alimentarea se va relua vineri seara, ora 22:00.

„După reluarea alimentării cu gaze naturale, în cazul în care clienţii simt miros de gaze, sunt rugaţi să apeleze Centrul de Apeluri şi Depanaj Urgenţe Gaze la numerele de telefon: 021 9281, 031 9031 sau 0800 877 778, să aerisească imediat încăperea, să nu provoace scântei, să nu acţioneze întrerupătoarele electrice, să nu folosească aparatele electrocasnice şi, dacă este posibil, să închidă robinetul de alimentare cu gaze naturale”, adaugă compania."
https://adevarul.ro/stiri-locale/bucuresti/conducta-de-gaze-sparta-de-un-excavator-pe-un-2393894.html,"Conductă de gaze spartă de un excavator pe un șantier din București. „Miroase teribil”

O conductă de gaze a fost spartă din greșeală de excavator între Drumul Jilavei si Drumul Binelui.

UPDATE:



Reprezentanții Distrigaz Sud Rețele au declarat pentru „Adevărul” că în Sectorul 4 s-a produs o „agresiune a rețelei de distribuție”.

Echipele Distrigaz Sud s-au deplasat la fața locului, au sistat alimentarea cu gaze a zonei și au izolat perimetrul, trecând la lucrările de remediere.

Întrebați câți clienți au rămas fără gaze, reprezentanții companiei au spus că nu sunt astfel de cazuri.

Ştirea iniţială:

O conductă magistrală de gaze a fost spartă joi seara de un excavator, din greșeală, chiar în zona unor blocuri aflate în construcție în București, între Drumul Jilavei și Drumul Binelui.

Locuitorii au simțit miros puternic de gaze și au chemat pompierii, dar la fața locului au ajuns și echipele de la Distrigaz, care lucrează la remedierea problemei.

→ Imaginea 1/5: gaze condcta sparta (5) jpeg

”Se aude șuieratul gazelor de la mare depărtare. Miroase teribil a gaze”, a spus o locatară din zonă."
https://adevarul.ro/stiri-locale/bucuresti/tragedie-in-sectorul-3-al-capitalei-sinuciderea-2386939.html,"Tragedie în Sectorul 3 al Capitalei. Sinuciderea unei tinere i-a lăsat pe vecinii săi fără gaze

Trupul unei femei care s-a aruncat de la un etaj superior al unui bloc din Sectorul 3 a avariat, în cădere, o conductă de gaze, astfel că Distrigaz a întrerupt alimentarea cu gaze până la remedierea situaţiei.

Incidentul a fost raportat prin intermediul serviciului de urgenţă 112 de un bărbat, martor la incident, astfel că la faţa locului s-au deplasat un echipaj SMURD şi unul de poliţie. Medicii nu au mai putut face, însă, nimic pentru femeia de 34 de ani care s-a sinucis aruncându-se de la etaj, constatând decesul, scrie Fanatik.

Pentru că, în cădere, trupul ei lovise şi avariase o conductă de gaze, a fost solicitată şi o echipă de la Distrigaz, care a întrerup alimentarea cu gaze până la remedierea situaţiei.

„Astăzi, 9 septembrie 2024, poliţiştii Direcției Generale de Poliţie a Municipiului București – Secția 13 Poliție au fost fost sesizați, prin apel 112, în jurul orei 13.00, de către un bărbat, cu privire la faptul că o persoană s-ar fi precipitat, de la un etaj superior al unui bloc, situat în Sectorul 3.

Polițiștii care s-au deplasat cu operativitate la fața locului au constatat faptul că aspectele sesizate se confirmă, persoana în cauză fiind o femeie în vârstă de 34 de ani”, a transmis poliţia.

Parchetul de pe lângă Tribunalul București şi Serviciul Omoruri au deschis o anchetă pentru a stabili împrejurările în care s-a produs acest eveniment. Potrivit protocolului, corpul neînsuflețit a fost dus la Institutul Național de Medicină Legală pentru necropsie.

„Întrucât o conductă de gaze a fost avariată în urma evenimentului, un echipaj Distrigaz a oprit alimentarea cu gaze, fiind efectuate lucrări pentru reabilitarea acesteia.

Cercetările sunt continuate de către Parchetul de pe lângă Tribunalul București, împreună cu Serviciul Omoruri, în vederea stabilirii situației de fapt și a împrejurărilor în care s-a produs evenimentul.

Trupul neînsuflețit urmează a fi transportat la Institutul Național de Medicină Legală, în vederea efectuării necropsiei”, a mai transmis DGPMB."
https://adevarul.ro/stiri-locale/bucuresti/peste-250-de-consumatori-casnici-si-non-casnici-2368165.html,"Sute de bucuresteni au rămas fără gaze. Care este cauza

Miercuri după-amiază, Distrigaz Sud Reţele a sistat furnizarea de gaze naturale pentru locuitorii mai multor străzi din Sectorul 3 din Bucureşti, fiind afectaţi peste 250 de consumatori casnici şi non-casnici.

Din cauza unei avarii care a apărut la o conductă din reţeaua de distribuţie a gazelor naturale, Distrigaz Sud Reţele a anunţat miercuri că, începând cu ora 16.40, se impune sistarea temporară a alimentării cu gaze pe anumite străzi din Sectorul 3 al municipiului Bucureşti şi din judeţul Ilfov.

„O companie terţă, ce executa lucrări de săpătură mecanizată pe strada Drumul între Tarlale, din Sectorul 3 al municipiului Bucureşti, a produs o avarie la o conductă a reţelei de distribuţie a gazelor naturale. Ca urmare a acestui incident, pentru a pune consumatorii în siguranţă, Distrigaz Sud Reţele a sistat alimentarea cu gaze naturale în zona respectivă astăzi, 12 iunie 2024, începând cu ora 16:40”, a transmis, miercuri, Distrigaz Sud Reţele.

Compania de distribuţie gaze naturale a declarat că, din cauza acestei intervenţii neplanificate, au rămas fără gaze 267 de clienţi casnici şi non-casnici, pe străzile Gara Căţelu, Gării Căţelu, Gura Badicului, Între Tartalele şi Peleş din sectorul 3 al municipiului Bucureşti, Drumul între Tarlale din localitatea Cernica şi străzile Între Tarlale şi Oxigenului din localitatea Cernica, judeţul Ilfov.

Echipele de intervenţie ale Distrigaz Sud Reţele lucrează la faţa locului pentru remedierea avariei şi se estimează că în jurul orei 20 va fi posibilă reluarea alimentării cu gaze naturale a clienţilor afectaţi.

De asemenea, reprezentanţi companiei le recomandă ca, după reluarea alimentării, în cazul în care simt miros de gaze să contacteze serviciul de intervenţie.

„După reluarea alimentării cu gaze naturale, în cazul în care clienţii simt miros de gaze, sunt rugaţi să apeleze Centrul de Apeluri şi Depanaj Urgenţe Gaze la numerele de telefon: 021 9281, 031 9031 sau 0800 877 778, să aerisească imediat încăperea, să nu provoace scântei, să nu acţioneze întrerupătoarele electrice, să nu folosească aparatele electrocasnice şi, dacă este posibil, să închidă robinetul de alimentare cu gaze naturale”, a mai transmis compania."
